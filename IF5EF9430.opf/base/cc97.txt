/ /khams gsum 'gro ba'i 'dren pa mkhan chen rdo rje 'chang byams pa kun dga' bstan pa'i rgyal mtshan dpal bzang po'i rnam par thar pa yon tan mtha' yas pa'i rgya mtsho dngos
grub kyi rba rlabs rnam par g.yo ba zhes bya ba bzhugs so// // ! oM swa sti siddhaM/ dus gsum rgyal ba kun gyi ye shes kyi sku gcig pu drin chen rtsa ba'i bla ma dang rigs
thams cad kyi khyab bdag rdo rje sems dpa' dbyer ma mchis pa'i zhabs la dus thams cad du phyag 'tshal zhing skyabs su 'chi'o/ /brtse ba chen pos rjes su gzung du gsol/
rang bzhin 'od gsal spros las rnam grol rdo rje nam mkha'i dkyil lta bur/ /mtha' klas 'gro la rjes su chags pa'i byams pa chen po'i sprin bkod de/ /mkhas kun dga' ba'i
mtshan dpe'i rol pas lhar bcas 'jig rten dbugs 'byin cing / /bstan pa'i rgyal mtshan srid rtser sgreng mdzad khyab bdag dpal ldan bla mas skyongs/ /gtso ma gser gyi phung
po 'dra ba la/ /ston ka'i zla ba 'bum phrag phyis pa'i zhal/ /lan brgyar mthong yang phyir zhing dga' skyed pa'i/ /blta bas mi

ngoms mtshan dpe'i sku la bstod/ /shin tu rnam par gnon pa'i 'jig rten na/ /gnod bgyid srid pa'i gdung ba gzhil ba'i sman/ /thog mtha' kun tu dge ba'i dpal yon can/ /bdud rtsi'i
char pa lta bu'i gsung la 'dud/ /rtog pas mi sgul sa gzhi ltar brjid pa/ /gting mtha' mi mngon rnam dpyod khyon gyis ni/ /ji snyed shes bya'i mtha' yang pham bgyid
pa/ /ye shes rgya mtsho che la dwang bas 'dud/ /'od zer stong gi gos dkar gyon pa can/ /shar ri'i rtse nas chas pa'i zla bas kyang / /sel bar ma nus srid pa'i mun 'phrog
pa/ /bdud rtsi'i 'byung gnas 'di lta su zhig mchis/ /bskal pa du mar goms pa mthar phyin pa'i/ /'jig rten 'jig rten 'das pa'i yon tan gyis/ /lhun po lta bur mngon par mtho
gang la/ /thub pa rnams kyang dka' thub nags su smon/ /shin tu zhi ba dam pa'i brtul zhugs dang / /rab 'byams shes bya'i pha mtha' gzhal ba'i thugs/ /gcig tu bsgrub la
dgyes pa'i spyod tshul rnams/ /'gran bzhin tshogs pa'i rnam thar 'di rmad do/ /gang zhig thos na byang chub tu nges pa'i/ /mgon de'i yon tan rgya mtsho las brtsams te/ /bdud
rtsi'i bgo bsha' stsol bas 'jig rten na/ /rab 'byams rgyal ba ma lus rtag tu g.yeng / /de nyid phyir na ngo mtshar gtam gyi gzhi/ /dus gsum bde gshegs kho na'i spyod
yul gang / /brjod 'dod mgrin pa bteg pa'i spyi brtol can/ /bdag 'dra'i rmongs

pa srid na dkon snyam bgyid/ /mgon po srid gsum gsal ba'i nyi ma yis/ /btang gyur bsod nams bral ba'i mig 'dis ci/ /da ko lhag mar gyur pa'i ro 'dzin tsam/ /'dis kyang ci phyir
snying po len mi byed/ /shes pa'i mig rab btsums gyur bdag gis ni/ /mdzad pa rgya mtsho'i pha mtha' ji ltar mthong / /'on te thun mong mdzad pa'i cha shas tsam/ /da
lta dran pa'i yul du lhag mar lus/ /gang 'di 'jig rten gzhan du mgon de yis/ /yongs su gzung ba'i skal bzang la re nas/ /dad dang yon tan dran pa'i chu yis ni/ /bzhin gyi
padmo 'khru zhing 'dir brjod do/ /zla ba rdzogs pa'i 'od zer las gsal ba'i/ /rtogs brjod nor bu'i phreng ba 'di sbyin gyi/ /dad gsum lang tsho rgyas pa'i shes ldan dag /lag
sor padmo zum pas da long zhig /de'ang bdag cag gi dpal ldan bla ma dam pa dus gsum bde bar gshegs pa thams cad kyi ring lugs pa chen po/ /rnam par thams cad du ma smad
pa'i tshul khrims kyi sdong po rgyas pa/ dri ma med pa'i shes rab zab mos lung dang rigs pa rgya mtsho'i pha rol tu byon pa/ gcig tu gzhan don la dgongs pa'i byang sems
kyi spyod pa zla ba ltar gang ba/ rab 'byams rgyal ba rgya mtsho'i sku gsung thugs kyi gsang ba ma lus pa gcig tu 'dus pa'i ngo bo/ gter chen po ltar dam chos rin po che
sna tshogs pa'i 'byung gnas/ dus gsum gyi rgyal ba sras dang bcas pa dang po byang chub la 'god pa'i lam bla na med pa ston pa/ zhi ba'i

bde ba la g.yeng ba'i nyan rang thams cad mthar thug gi myang 'das rnam pa thams cad mkhyen pa'i grong khyer du 'khrid pa/ rmad du byung ba'i thugs rje dang thabs la mkhas
pa'i mdzad pas sems can thams cad srid pa gsum gyi 'dam rdzab las bton te thar pa chen po'i go 'phang la 'god pa/ mkhas pa dang / grub pa dang / rig pa 'dzin pa thams cad
kyi spyi bo la zhabs sen gyi padmo ngal bso ba/ 'chad rtsod rtsom gsum gyi mdzad pas bstan pa rin po che 'jig rten gyi khams thams cad du yongs su khyab par mdzad pa/ rigs
thams cad dang dkyil 'khor thams cad kyi bdag nyid drug pa rdo rje 'chang chen po dang gnyis su ma mchis pa/ sa'i steng na nyi ma dang zla ba ltar 'gran pa'i zla thams
cad dang bral ba/ mtshan brjod par dka' ba'i rje btsun dam pa 'di ni dus bskal pa dpag tu med pa'i sngon rol nas gsang chen thun mong ma yin pa'i nye rgyu'i lam la brten
nas phyi nang gi mngon par byang chub pa lnga'i rim pas lam gzhan gyis spong bar ma nus pa'i sgrib pa gnyis kyi bag chags shin tu phra zhing phra ba rnams kyang slar mi
ldog pa'i tshul gyis spangs pa la brten nas sku dang ye shes gnyis su med pa'i bdag nyid can du mngon par rdzogs par sangs rgyas te stobs dang / mi 'jigs pa dang / ma 'dres
pa la sogs pa'i yon tan bsam gyis mi khyab pa'i bdag nyid can du bzhugs pa yin no/ /de ltar yin pa gang las shes zhe na/

las dang nyon mongs pa'i 'ching ba kun ldan gyi so so'i skye bo bdag lta bu'i rang stobs kyis bsnyad par mi nus mod kyi/ tshul 'di ni bde bar gshegs pa'i bka' lung dri ma med
pa dag las lan cig ma yin par yang nas yang du gsungs pa dag ni shin tu mngon te/ de'ang dpal gsang ba 'dus pa las/ bcom ldan 'das de bzhin gshegs pa thams cad kyi sku
dang / gsung dang / thugs rdo rje gsang ba 'dus pa mngon par dbang bskur ba'i slob dpon la de bzhin gshegs pa thams cad dang / byang chub sems dpa' thams cad kyis ji ltar
blta bar bgyi/ rigs kyi bu de bzhin gshegs pa thams cad dang / byang chub sems dpa' rnams kyis byang chub kyi rdo rje bzhin du blta bar bya'o/ /de ci'i phyir zhe na/ slob
dpon ni byang chub kyi sems dang mnyam zhing rnam pa gnyis su dbyer med do/ /rigs kyi bu mdor bstan na phyogs bcu'i 'jig rten gyi khams na sangs rgyas dang byang chub
sems dpa' ji snyed 'khod cing 'tsho la skyong ba de dag thams cad dus gsum du byon nas/ slob dpon la de bzhin gshegs pa thams cad kyis mchod pas yang dag par mchod nas/ sangs
rgyas kyi zhing der yang 'gro zhing ngag rdo rje'i yi ge'ang 'di skad du 'byin to/ /bdag cag de bzhin gshegs pa thams cad kyi pha'o/ /bdag cag de bzhin gshegs pa thams
cad kyi ma'o zhes bya ba nas/ bdag cag de bzhin gshegs pa thams cad kyi ston pa'o zhes bya ba'i bar

du gsungs pa dang / gang yang phyogs bcu'i sangs rgyas bcom ldan 'das dus gsum gyi rdo rje'i ye shes las byung ba de rnams kyang / gsang ba 'dus pa'i slob dpon dang phrad na
mchod pa byed cing phyag 'tshal lo/ /de ci'i phyir zhe na/ de nyid ston pa yin/ bcom ldan rdo rje 'dzin pa yin/ /sangs rgyas thams cad kyi ye shes kyi bdag po yin pa'i
phyir ro/ /zhes dang / rdo rje gur las/ bla ma sangs rgyas kun dang mnyam/ /rnam par snang mdzad mgon po dang / /bla ma rdo rjai sems dpa' bzhin/ /ji ltar nam mkha' mdzod
chen dang / /thub pa rdo rje chos ji bzhin/ /mgon po rta bdun rgyal po ltar/ /de bzhin slob dpon rab tu grags/ /zhes dang / gang nyid rdo rje sems dpa' zhes/ /de nyid slob
dpon gzugs su 'dzin/ /sems can phan gdags dmigs nas ni/ /tha mal pa yi gzugs su 'dzin/ /zhes dang / phyag rgya chen po thig le las/ /gang zhig dbang bskur sbyin byed pa/
/de ni rdor sems lta bur blta/ /bla ma ston pa bas lhag blta/ /de bzhin rin chen mnyam par blta/ /zhes dang / de lta bu yi mchod pa yis/ /'bad de bla ma mchod par bya/
/bla ma'i gzugs ni bdag rang yin/ /bdag mchod byas na dngos grub 'thob/ /ces dang / dpal sdom pa 'byung ba las/ bla ma sangs rgyas bla ma chos/ /de bzhin bla ma dge 'dun
te/ /kun gyi byed po bla ma yin/ /

bla ma dpal ldan he ru ka /zhes dang / ye shes grub pa las kyang / bla ma sangs rgyas chos gyur cing / /dge 'dun yang ni de nyid de/ /de yi drin gyis shes 'gyur pas/ /de bas
dkon mchog gsum yang yin/ /zhes bya ba la sogs pa mang du gsungs so/ /de ltar yin pa de'i phyir gang zhig rtogs na tshe 'di la rdzogs pa'i sangs rgyas kyi go 'phang 'thob
par nus pa'i sems nyid lhan cig skyes pa'i ye shes rdo rje slob dpon la bsnyen bkur ba dang gsol ba 'debs pa sogs bla ma mnyes pa'i zhal snga kho na las rtogs par 'gyur
ba yin te/ kye rdo rje las/ gzhan gyis brjod min lhan cig skyes/ /gang du yang ni mi rnyed de/ /bla ma'i dus thabs bsten pa dang / /bdag gi bsod nams las shes bya/ /zhes
dang / ye shes thig le las/ don dam pa yi rang bzhin ni/ /yang dag rtogs pa'i gnas med do/ /thabs la sogs pa'i rim pa yis/ /bla ma'i zhal nas rnyed par 'gyur/ /zhes dang
/ bla ma'i zhal snga'i bka' drin las/ /mchog gi gnas ni rnyed par 'gyur/ /tshe 'di yis ni phyag rgya che'i/ /dngos grub rnyed par the tshom med/ /sa bcu yi ni dbang phyug
dag /de yis bka' drin gyis ni sla/ /de bas bla ma las lhag gzhan/ /ston pa chen po ga la yod/ /ces dang / phyag thig las kyang / brjod med mi zad zhi ba ste/ /rang dga'
nyams myong rnam pa can/ /bla ma yi ni bka' drin gyis/ /legs rgyas

dbang mo rnyed par 'gyur/ /zhes dang / sangs rgyas thod pa las/ man ngag 'di yi cha dag ni/ /glegs bam rnams las spyod yul min/ /bla ma'i zhal las shes par bya/ /zhes sogs
dang / sher phyin sdud pa las kyang / sangs rgyas chos rnams dge ba'i bshes la bsten to zhes/ yon tan kun gyi mchog mnga' rgyal ba de skad gsungs/ /zhes dang / slob ma bzang
po bla mar gus ldan de dag gis/ /bla ma mkhas pa rnams la rtag tu bsten par bya/ /ci'i phyir zhe na mkhas pa'i yon tan de las 'byung / /zhes dang / gzhan yang sdong po
bkod pa las kyang mang du gsungs pa lta bu ste/ mdor na dbang don dag bya dag byed ngo 'phrod pa'i dbang bzhi mtshan nyid dang ldan pa bskur ba'i rdo rje slob dpon de ni
gdan gsum lha'i rang bzhin/ dkon mchog gsum po gcig tu 'dus pa'i bdag nyid/ rigs lnga'i rang bzhin rigs drug pa rdo rje sems dpa'i ngo bo yin zhing / 'jig rten dang 'jig
rten las 'das pa'i dngos grub thams cad kyang bla ma mnyes pa'i zhal snga kho na las rnyed par 'gyur ro zhes bka' dang bstan bcos thams cad las dgongs pa gcig dang dbyangs
gcig gis gsungs pa'i gtan tshigs khyad par can 'di dag gis shes par nus so/ /de lta mod kyi sangs rgyas rnams ni byang chub tu nges par 'byung ba'i rgyu sngon gyi smon
lam rlabs po ches gzhan dbang du gyur pa dang / bdag

gzhan gyi chos dbyings mnyam pa nyid du gzigs pas phrin las don yod par mkhyen pa dang / 'khor ba la mtha' med pas thugs bskyed dang mthun pa'i mdzad pa yongs su ma rdzogs
pa'i phyir rnam par rtog pa'i 'bad rtsol med par phrin las kyi 'khor lo lhun gyis grub cing rgyun mi 'chad pa'i tshul gyis sems can gyi don 'ba' zhig mdzad pa 'di ni chos
nyid yin te/ rgyud bla ma las/ gzhan gyi dbang gis nges 'byung dang / /bdag dang sems can mtshungs gzigs dang / /mdzad pa yongs su ma rdzogs phyir/ /'khor ba srid du mdzad
mi 'chad/ /ces dang / gdul bya'i khams dang 'dul ba'i thabs dang ni/ /gdul bya'i khams kyi 'dul ba'i bya ba dang / /de yi yul du su dag gshegs pa la/ /khyab bdag rtag
tu lhun gyis grub par 'jug /ces dang / mdo sde rgyan las/ ji ltar mkha' la 'jig rten gyi/ /bya ba rgyun mi 'chad par snang / /de bzhin zag med dbyings na yang / /rgyal ba'i
mdzad pa rgyun mi 'chad/ /ces gsungs pa lta bu'o/ /des na 'jig rten gsum na rmad du byung ba'i thugs rje dang / thabs la mkhas pa'i khyad par bsam gyis mi khyab pa'i phrin
las kyi 'jug pa de lta bu'i sgo nas gdul bya 'dul ba'i dbang nye bar bzung ste/ rang rang gi blo gros kyi rim pa dang mthun par 'og min la sogs pa sangs rgyas kyi zhing
khams brjod du med pa dag na longs spyod rdzogs pa'i sku dang / gnas thun mong ma yin pa rdo rje btsun mo'i bha ga la

sogs par ston pa he ru ka'i tshul dang / mi mjed la sogs par sangs rgyas sprul pa'i sku'i zhing khams grangs med pa rnams su sngar sangs rgyas kyi mdzad pa mdzad de mya ngan
las 'das pa dang / da lta bla na med pa'i byang chub chen po gsar du brnyes pa'i tshul bstan te 'tsho zhing gzhes pa dang / ma 'ongs pa na'ang srid pa ji srid kyi bar du
sangs rgyas kyi rol pa rgyun mi 'chad par ston par 'gyur ba dang / de bzhin du byang chub sems dpa' dang / nyan thos dang / rang sangs rgyas dang / mngon par shes pa lnga
dang ldan pa'i drang srong chen po rnams dang / gsang sngags kyi rig pa 'dzin pa dang / tshangs pa dang / dbang phyug la sogs pa 'jig rten pa'i chen po rnams dang / gzhan
yang ri bong dang / stag dang / seng ge dang / gru dang / gzings dang / zam pa dang / yid bzhin gyi nor bu dang / dpag bsam gyi shing la sogs pa gang la gang 'dul gyi
rnam par rol pa sna tshogs su ston par mdzad pa ste/ mgon po byams pas/ rtag tu thams cad la khyab pa'i/ /chos dbyings nam mkha'i dkyil du ni/ /sangs rgyas nyi ma gdul bya
yi/ /ri la ji ltar 'os pa 'babs/ /zhes dang / mngon rtogs rgyan las/ rgyu ni yongs su smin gyur pas/ /gang tshe gang la gang du ni/ /gang tshe bya ba phan gyur pa/ /de
dang de la der snang ngo / /zhes dang / mdo sde rgyan las/ bzo dang skye dang byang chub che/ /mya ngan 'da' bar rtag ston pa/ /sangs rgyas sprul pa'i sku 'di ni/ /rnam
par grol ba'i thabs chen po/ /zhes dang / rdo rje gur las kyang / 'jig rten 'dul bar gzigs nas ni/ /'di ni du ma'i

gzugs su mdzad/ /sangs rgyas sems can skyabs dgongs pas/ /sangs rgyas gar mkhan gar mdzad de/ /ri bong stag dang seng ge dang / /glang po'i rigs can rnams su yang / /snying
rje'i thugs kyi ston mdzad de/ /phyag rgya grub pas 'gro bar 'gyur/ /zhes gsungs pa ltar ro/ /de lta bas na yon tan gyi mthu phul du byung ba dang ldan pa'i sangs rgyas
bcom ldan 'das rnams kyis gdul bya 'dul ba'i thabs su cho 'phrul gyi rnam par brtse ba sna tshogs su ston pas lha dang bcas pa'i 'jig rten thams cad cig car du mgo rmongs
par 'gyur ba'i ye shes kyi sgyu ma chen po 'di'i rang bzhin dang yon tan ji lta ba yongs su rdzogs pa ni sa bcu'i byang chub sems dpa' rnams kyis kyang gzhal ba'i rngo mi
thogs na/ de las gzhan pa'i blo gros dang ldan pa su zhig gis shes shing brjod par nus/ bsam gyis mi khyab pa'i gnas 'di ni shes bya thams cad la chags thogs mi mnga' ba
thams cad mkhyen pa nyid kyi spyod yul 'ba' zhig tu gyur pa ste/ slob dpon ma ti tsi tras/ ji ltar khyod ni nyid kyis mkhyen/ /ji ltar khyod ni khyod 'dras mkhyen/ /ji
ltar khyod gzhan mi 'dra ba'i/ /de 'dra khyod la phyag 'tshal lo/ /zhes gsungs pa ltar ro/ /der ma zad bdag cag blo gros dang mos pa dman pa rnams kyi rang bzhin dang skal
pa ji lta bu yin pa nye bar gzigs pa'i dbang gis slob pa lam gyi gnas skabs su bzhugs pa'i byang chub sems dpa' chen po mchog gi rdo rje slob dpon chen po'i rnam 'phrul
du ston pa 'di'i dbang du byas na'ang / ma rig pa'i ling thog gis blo gros kyi mig ldongs pa bdag lta bus ni rgyal ba'i sras po 'jam dpal

gzhon nur gyur pa dang / byang chub sems dpa' kun tu bzang po la sogs pa sems dpa' chen po rnams kyi spyod yul dang mthun pa'i rje btsun dam pa 'di'i zhabs kyi 'degs 'jog tsam
yang mi shes na/ thun mong ma yin pa'i rnam thar zab cing rgya che ba dag ji ltar smra bar nus/ de lta na'ang sangs rgyas kyi mdzad pa ni sems can gyi spyod pa dang mthun
par ston pas re zhig bdag cag gdul bya dman pa rnams la thun mong du snang ba'i mdzad pa nyid las nye bar brtsams te rgya mtsho chen po las skra rtses blangs pa'i chu
thigs ltar rnam par thar pa'i cha shas 'ga' zhig brjod pa la yid nye bar gzhol bar gyur pa ste/ 'di'ang rgyal sras zhi ba lhas/ ji ltar mtshan mo mun nag sprin rum na/
/glog 'gyu skad cig bar snang ston pa ltar/ /de bzhin sangs rgyas mthu yis brgya lam na/ /'jig rten bsod nams blo gros thang 'ga' 'byung / /zhes gsungs pa ltar skyabs gnas
dam pa rnams kyi thugs rje'i mthu las byung bar gor ma chag ste/ yon tan mtha' yas pa'i bdag nyid can gyi rnam par thar pa 'di lta bu thos pa la brten nas rje btsun dam
pa 'di nyid kyi rjes su slob par 'dod pa'i skyes bu skal ba dang ldan pa dag spro ba 'phel ba dang / gti mug dang phyogs 'dzin gyis bsgribs pa'i skye bo ma dad par gyur
pa dang / dad pa can rnams kyi'ang dad pa'i myu gu gong nas gong du 'phel bar 'gyur ba dang / bdag gzhan gyi rgyud la bsod nams dang ye shes kyi tshogs gnyis rlabs po che
yongs su rdzogs pa dang / slob dpon ma ti tsi tras/ mi rtag nyid dang rjes 'brel zhing / /las kyi glags la dogs bcas

pa/ /bdag gi lce 'di nyid kyis ko /snying po ci'i phyir len mi bya/ /zhes gsungs pa ltar bdag nyid kyi lus dang lce'i dbang po don yod par 'gyur ba dang / mthar thug ngag gi
sgrib pa thams cad las yongs su grol te bde bar gshegs pa'i gsung dbyangs yan lag drug cu 'thob par 'gyur ba sogs gnas skabs dang mthar thug gi phan bde bsam gyis mi khyab
pa 'grub pa'i rgyu thun mong ma yin pa nyid du nges pa'i phyir ro/ /rgyu mtshan de dag gi phyir na skyes bu blo gros dang ldan pa dag gis skye ba'i phreng ba grangs med
pa dag tu rnyed par dka' ba'i rtogs brjod rin po che me tog mandA ra'i chun 'phyang lta bu 'di dag dad gus kyi sor rtses blangs te thos 'dzin gyi rgyan du byos shig dang
/ rnam pa thams cad du bsod nams kyi phung po dpag tu med pas mdzes par 'gyur bar gdon mi za ste/ bcom ldan 'das kyis kyang / rigs thams cad kyi nang nas bla mar gyur
pa shAkya rnams kyi skye ba'i rabs bzung zhing kun chub par byas nas gzhan la rgya cher bsnyad na chos dang mthun zhing bsod nams kyi phung po dpag tu med pa 'byung la/ yon
tan bsam gyis mi khyab pa 'phel bar byed do/ /zhes rigs gang las skyes bu dam pa byon pa'i sngon gyi rabs bsnyad na bsod nams mang du thob par gsungs na/ bdag gzhan gyi
rgyud la sangs rgyas kyi ye shes skyed par mdzad pa'i bla ma rdo rje slob dpon gyi phul du byung ba'i mdzad pa brjod pa las nges par brtsams pa'i chos kyi bdud rtsi la
longs spyod pas bsod nams kyi tshogs rgya chen po 'phel bar 'gyur ba lta smos kyang ci dgos pa'i phyir ro/ /de ltar dgos pa gya nom pa dang ldan pa'i tshig gi sbyor ba 'ga'
zhig sngon du brjod nas/ skabs

su bab pa'i gtam gleng ba dngos ni/ de'ang bskal bzang gi sgron me bzhi pa bcom ldan 'das shAkya seng ge'i bstan pa'i mjug 'di bdag nyid chen po 'di nyid kyis thub pa'i dbang
po'i bstan pa rin po che slad kyis nyams dma' ba dag gso ba dang / bdag cag la sogs pa'i gdul byar gyur pa'i 'gro ba mgon med pa dag kyang yongs su bskyab pa'i phyir 'jig
rten gyi khams 'dir skye ba yongs su gzung bar bzhed de/ mi mjed 'jig rten gyi khams kyi dbus kyi gling chen po bzhi pa'i lho'i 'dzam bu'i gling gi lte ba byang chub
snying po rdo rje'i gdan las byang phyogs su dpag tshad brgya phrag lhag tsam bgrod pa'i gnas/ gangs ri dpal dang ldan pa'i phreng bas bskor ba'i ljongs/ nam mkha' reg pa
la thug pa'i ri bo chen po rnams la ri phran rnam bka' nod pa bzhin/ me long gi ngos ltar snyoms pa'i thang chen po rnams ni nam mkha'i mtha' 'tshol ba 'dra ba/ grib bsil
'khor yug tu yod pa'i shing ljon pa rnams ni char sprin 'khrigs pa lta bu/ rma bya dang ne tso la sogs pa'i 'dab chags mang po gshog sgro sgyur zhing skad snyan pa 'byin
pa/ byang chub sems dpa' myur du 'jig rten na gshegs pa'i gtam snyan po dag khyer te 'ong ba lta bu'i chu klung mang po sgra sgrog cing 'babs pa dang / mtsho chen po utpala'i
'dab ma ltar sngo ba rnams ni ched du bshams pa bzhin/ ne'u gseng sngon pos khyab pa'i sa phyogs mdzes shing yid du 'ong ba du mas brgyan pa/ padma dkar po la sogs
pa me tog mang pos mdzes par khebs pas sa phyogs rnams nyams dga' dga' ltar 'dug pa/ bung ba mang po lding zhing 'khor bas shes pa brjod pa lta bu'i sgra snyan po kha ton
du

byed pa/ sman gyi dri zhim pos bsgos pa'i ser bu bsil ba yid du 'ong ba la sogs pas ni bsil yab byed pa lta bu/ nam mkha'i dum bu lhung ba lta bu'i zhing sa chen po dag na
'bru'i rigs rnam pa mang po smin pa/ grong las mngon par 'phags pa'i sa na dge 'dun gyi sde chen po li khri'i rgya mtsho 'phyur ba lta bur yod pa/ grong dang / grong khyer
dang / rgyal po'i pho brang la sogs pa ni lha'i grong khyer chen po dag la co 'dri ba/ rin po che dang dar zab la sogs pa blta bar mi bzod pa'i tshong zong rnam pa mang
po bkram pa/ 'byor ba'i khyad par sna tshogs pa dang ldan pa'i skye bo'i tshogs nyi zer gyi rdul 'khrigs pa lta bus yongs su gang ba'i sa'i thig le gzhis ka chen po bsam
'grub rtse zhes bya bar/ gna' bo'i dus kyi rgyal po chen po srong btsan sgam po'i sku ring la khrom gyi yul nas spyan drangs pa'i sman pa mkhas pa'i rigs brgyud las byon
pa brang ti rgyal bsnyen mkhar phug dang / dza ya rakShi ta dang / dar ma snying po dang / paN chen nam mkha' dpal bzang sogs mkhas pa dang grub pa'i skyes bu bar ma chad
pa byung ba'i gdung brgyud phun sum tshogs par/ yab mkhan chen thams cad mkhyen pa rdo rje 'chang byams pa kun dga' bstan 'dzin dang / rnal 'byor 'jam dpal bzang po sogs
sku mched drug tsam yod pa'i nang nas sde ba rgyal po tshe ring zhes bya ba lugs gnyis kyi shes bya la mkhyen rab kyi 'jug pa phul du byung zhing / lus ngag yid rtsal chen
sna dgu yongs su rdzogs la/ dad pa dang / snying rje dang / gtong ba la sogs pa yon tan mang po'i bang mdzod 'dzin pa de dang / yum ni gzugs dang lang tsho phun sum tshogs
shing / ngo tsha khrel yod kyi gos kyis

brgyan pa/ dkon mchog la dad pa dang / sems can la snying rje che ba sgrol ma tshe ring zhes bya ba ste/ de ltar na yul dang rigs rus la sogs pa phun sum tshogs pa 'dzoms pas
mtshon dge mtshan dang ldan pa'i gnas skabs gang yin pa de nyid sgrib pa med pa'i ye shes kyi spyan ras rnam par gsal bas nye bar gzigs te bar snang las glog dmar g.yo
ba lta bu'i cho 'phrul chen pos yum gyi lhums su zhugs so/ /de'i tshe'ang yum gyi sku lus shing bal gyi 'dab ma ltar yang zhing snga na med pa'i dga' bde dang / chos mthun
gyi spyod pa la lus sems las su rung ba dang / rmi lam gyi ltas bzang po rgyun mi 'chad pa la sogs pa bkra shis pa'i dge mtshan phun sum tshogs pa mang po ched du bos
pa bzhin mngon sum du lhags par gyur la/ de nas rab byung bcu bzhi pa'i nang gses sa mo glang gi lo'i hor zla gsum pa'i tshes bcu drug res gza' zla ba dang / skar ma sa ri
'dzoms pa'i nyi dros tsam gyi dus su sprin dang bral ba'i nyi ma gzhon nu shar gyi ri bo'i rtse mo nas mngon par 'char ba bzhin du ngo mtshar ba'i ltas du ma dang bcas
te bltams so/ /de ltar bltams pa nas brtsams te rgyal khams kun tu phyi dgra dang nang 'khrugs kyi 'tshe ba med cing / 'byor pa dang / rgyas pa dang / bde ba dang / lo legs
pa dang / khyad par du yab yum gyi dpal 'byor longs spyod thams cad yar gyi ngo'i zla ba bzhin gong nas gong du 'phel ba sogs ngo mtshar phun sum tshogs pa byung la/ khye'u
de'ang bskal pa du mar bsod nams kyi tshogs la goms pa brtas pa'i rang 'bras zla ba'i 'od zer spungs pa lta bu'i sku lus dkar zhing snum pa/ zhal gyi dkyil 'khor padma
gzhon

nu kha bye ma thag pa lta bur mdzes shing yid du 'ong ba/ dbu gdugs ltar 'dug pa/ dpral ba'i dbyes che ba/ shangs kyi gzengs mtho ba sogs skyes bu chen po'i mtshan bzang dri
ma med pa dang ldan pas lha dang bcas pa'i 'gro ba ma lus pa'i yid kyi brtan pa dbang med du 'phrogs par gyur to/ /de lta bu'i yon tan dang ldan pa'i khye'u zla ba tshes
pa lta bu de nyid dkar gsum la sogs pa kha zas kyi khyad par sdig dang ma 'dres pa dag gis sman gyi shing ljon pa bzhin rim gyis skyed bsrings pa ste/ de'ang re zhig tshu
rol mthong ba rnams kyi snang ngor lang tsho'i me tog thog ma nyid du gyur pa'i gnas skabs na'ang lus ngag yid gsum bag med du gyur pa'i rtsed mor g.yeng ba sogs tha mal
pa'i byis pa'i spyod pa las shin tu 'das te zhi ba dang / dul ba dang / bag yod pa dang / kun spyod gtsang ba dang / yab yum la sogs pa yon tan dang na tshod kyis rgan
pa rnams la gus shing zhe sa dang ldan pa dang / dman pa rnams la lhag par byams pa la sogs pa ya rabs kyi spyod pa phun sum tshogs pa nyin re bzhin yang gong nas gong du
'phel bas dam pa'i rang bzhin rnam pa mang po mngon sum du gsal bar gyur la/ khyad par du'ang / theg pa chen po mdo sde rgyan las/ sbyor ba'i sngon du snying rje dang /
/mos pa dang ni bzod pa dang / /dge ba yang dag spyod pa ni/ /rigs kyi rtags su shes par bya/ /zhes gsungs pa ltar sdug cing phongs pa'i sems can dag gzigs pa'am gsan pa
tsam gyis mi bzod pa'i snying rje drag pos spyan chab rang dbang med par ldang ba dang / chos dang chos smra ba dag la bdud las kyis mi phyed pa'i dad pa brtan po dang /
gzhan gyi don du tsha grang dang ngal dub la sogs pa la ji snyam du mi sems

pa'i bzod pa chen po dang / slong ba 'ga' zhig spyan lam du 'ong bar gzigs na/ skye bo mdza' bshes byes nas 'ong ba dag /mthong bar gyur pa'i dga' ba'i mig bgrad bzhin/ /slong
ba'i tshig ni gtam snyan thos bzhin dga'/ /byin nas dga' ba slong ba bas kyang lhag /ces gsungs pa lta bu'i sgo nas lus dang longs spyod la sogs pa ji ltar 'dod pa'i
sbyin pas pha rol po'i bsam pa rdzogs par mdzad pa sogs dge ba'i bya ba rnams la padmo'i mtsho la ngang mo 'jug pa ltar ngang gis 'jug pa zhig go /zhes thos la/ lhag par
dgung lo gsum tsam bzhes pa'i skabs yab yum rnams dang lhan cig dbus gtsang gi gnas khyad par can rnams mjal zhing bskor ba'i slad du pheb pa na/ tshe chu 'bum pa yin snyam
pa'i mchod rten zhig gi bum sgo'i nang nas lha'i gzugs khyad par du 'phags pa zhig gis bum pa bdud rtsis gang ba thogs nas rje nyid kyi dbu dang ljags thog tu bdud rtsi
byin pa mngon sum du gsal bar gzigs so zhes rje nyid nas ji ltar bka' stsal pa ltar mkhan chen rdo rje 'chang 'jam dbyangs rin chen rdo rje'i zhal las bdag gis thos so/
/rab mdzes me tog gsar pa'i do shal dang / /chu 'dzin dkar po stod g.yogs mdzes pa can/ /mtho ris dga' ba 'thul ba'i zhing khams dang / /'jig rten 'di na kha ba can du grags/
/'dod rgu'i ri mos bkra ba'i yul ljongs 'dir/ /ye shes gzigs pa'i spyan zur lhung gyur pa'i/ /skal bzang 'gro ba kun gyi bsod nams ni/ /'jig rten mes po yis kyang gzhal
bar dka'/ /dwangs pa'i mtsho la shar ba'i zla gzugs bzhin/ /srid pa yongs su gzung ba'i sgyu 'phrul gzugs/ /lang tsho'i me

tog 'bar ba 'dzin bzod pa'i/ /zla ba'i bzhin ldan ma de ji lta bu/ /mdzes sdug 'khyil ba lha mo'i bdud rtsi las/ /sman gyi ljon shing lta bu'i khye'u zhig /dbang po'i dwangs
ma bzhin du 'khrungs mthong nas/ /'gro ba'i mig ni re zhig g.yo ma gyur/ /mdzes ldan gzhon nu'i lus kyi myu gu gang / /thog mar gyur kyang zhi zhing dul la sogs/ /bsam
mi khyab pa'i lhan skyes yon tan ni/ /bdud rtsi'i rang bzhin can gyi zla ba bzhin/ /zhes khams gsum chos kyi rgyal po mkhan chen rdo rje 'chang byams pa kun dga' bstan pa'i
rgyal mtshan dpal bzang po'i rnam par thar pa yon tan mtha' yas pa'i rgya mtsho dngos grub kyi rba rlabs rnam par g.yo ba las/ sems can gyi don du sku'i skye ba yongs
su gzung zhing gzhon nu'i rol rtsed mdzad pa'i skabs te dang po'o// // ! de nas dgung grangs bzhir son pa'i skabs shig 'di ltar dgongs par gsal te/ khyim na gnas pa ni bu
dang chung ma la sogs pa 'dod pa'i yon tan dug chu lta bu dang 'dres pas mngon par zin pa'i dbang gis khyim gyi so tshis dang longs spyod kyi rtsol sgrub la sogs pa g.yeng
ba kho nas rtag tu mnar ba'i phyir gnas skabs dang mthar thug gi phan bde sgrub pa'i skabs dang bral zhing sdug bsngal thams cad kyi 'byung khungs su 'gyur la/ gang dag
khyim gyi dpal 'byor thams cad mchil ma'i thal ba bzhin du spangs te tsandan dang zla 'od kyis reg pa ltar bsil ba'i dgon pa'i gnas nyams dga' ba dag tu zhugs nas rab tu
byung ba'i brtul zhugs yang dag par len pa rnams ni gnas skabs dang mthar thug gi phan bde ma lus par myur du 'grub par 'gyur ba yin te/ 'jam dpal gyis sangs

rgyas kyi zhing gi bkod pa bstan pa'i mdo las kyang / shA ri'i bu byang chub sems dpa' khyim pa gang gis ganggA'i klung gi bye ma snyed kyi de bzhin gshegs pa dge slong gi
dge 'dun dang bcas pa rnams la ganggA'i klung gi bye ma snyed kyi bskal par bde bar sbyar ba thams cad kyis bsti stang du byas pa bas/ byang chub sems dpa' rab tu byung bas
dben pa 'dod cing dgon pa la sogs su phyogs te gom pa bdun bor na 'di ni de bas bsod nams ches mang du bskyed do/ /ches myur du byang chub 'thob par 'gyur ro/ /zhes gsungs
so/ /de lta bas na snying po med pa'i khyim gyi 'byor pa mtha' dag myur du spangs nas dben pa'i gnas su bgrod de rab tu byung ba'i rtags yang dag par len pa'i thabs
kyis dad pa can rnams tshul 'di lta bu la 'god pa'i dus la nges par bab pa'o snyam du nges 'byung dang byang chub kyi sems kyi rgya mtsho chen po las thon pa'i thabs mkhas
kyi dgongs pa bla na med pa zla ba tshes pa lta bus thugs rgyud yongs su bskul te yon tan rin po che du ma'i 'byung gnas dpal e wa~M chos ldan du pheb/ lo der mkhan chen
rdo rje 'chang byams pa kun dga' bstan 'dzin sde dge chos rgyal chen po dang lhan cig bod du pheb par brten dgung grangs lnga pa chu mo sbrul gyi lor rje nyid kyi drung
du yongs rdzogs dge bsnyen gyi sdom pa bzhes te/ mtshan la byams pa kun dga' bstan pa'i rgyal mtshan zhes stsal/ de nas bzung dgung grangs bcu gcig tu ma phebs kyi bar mkhan
chen rdo rje 'chang rnal 'byor 'jam dpal bzang po'i zhabs drung du bsnyen te sngon gyi dus su rgyal bu gzhon nu don thams cad grub pas byis pa'i slob dpon kun gyi bshes
gnyen sogs las yi ge dang rtsis la sogs

pa sbyong ba'i tshul bstan pa ltar yi ge'i phyi mo klog la sogs pa gzigs pa tsam gyis tshegs med par mkhyen pa'i tshul bstan/ slar yang e wa~M pa'i 'don tshogs yongs su rdzogs
pa thugs 'dzin dang / de dag gi phyag len phra mo tshun chad mthar phyin par mdzad cing / der ma zad dpal kye rdo rje'i rtsa ba'i rgyud brtag pa gnyis pa dang / 'jam
mgon sa skya paNDi tas mdzad pa'i sdom pa gsum gyi rab tu dbye ba/ ngor chen thams cad mkhyen pa dkon mchog lhun grub kyis mdzad pa'i tshul gsum mdzes rgyan dang / ljon shing
mdzes rgyan te ngor pa'i rgyud chung bzhir grags pa rnams thugs la bzung ste bla brang du gtong bar mdzad/ dgung grangs bcu gnyis su son pa kun ldan gyi lo'i hor zla
gnyis pa'i yar tshes nang sdom brtson sde snod 'dzin pa kun gyi gtsug gi nor bu mkhan chen thams cad mkhyen gzigs rnal 'byor 'jam dpal bzang pos mkhan po dang / las kyi
slob dpon mkhas pa'i dbang po 'jam dbyangs grags pa sogs dad pa'i dge 'dun grangs tshang ba'i dbus su tshigs snga ma dge tshul gyi sdom pa cho ga rnam par dag pa'i sgo nas
gsan te/ de'i bslab bya blangs 'das sum cu rtsa gsum phyogs mthun dang bcas pa phra mo tsam yang ma nyams par mig gi 'bras bu ltar gces pa'i sgo nas srung sdom tshul bzhin
du mdzad do/ /khyad par bsnyen par rdzogs pa'i sdom pa ni phyis dgung grangs nyer gcig pa'i tshe bzhes pa yin na'ang gzhi tshul khrims rnam par dag pa'i dbang du byas
te 'dir sdom pa gsum gyi go rim dang mthun par phyogs gcig tu brjod na/ de'ang nam mkha' dang mnyam pa'i sems cad thams cad kyi don du srid zhi'i mtha' la mi gnas pa'i mya
ngan las 'das pa'i khang bzang dam par

mngon du 'jug pa'i them skas 'og ma dang 'dra ba ni gzhi tshul khrims kyi bslab pa nyid yin zhing / der ma zad bla na med pa'i byang chub kyi dngos rgyu dmigs pa la sems rtse
gcig pa'i bsam gtan las byung ba'i zag med kyi shes rab phun sum tshogs pa skyed pa'i gzhi'ang tshul khrims rnam par dag pa nyid yin par gzigs shing / tshul khrims de'ang
tshe 'di dang phyi ma'i sdug bsngal las bral ba dang / de dag gi bde skyid tsam don du gnyer ba'i sgo nas len pa 'jigs skyob dang legs smon gyi tshul khrims lta bu ma
yin par khams gsum 'khor ba'i sdug bsngal rgyu dang bcas pa las thar pa myang 'das 'thob 'dod kyi bsam pa rnam par dag pa dang / de'ang nam mkha' dang mnyam pa'i sems can
thams cad 'khor ba las sgrol 'dod kyi snying rje chen po'i sgo nas mthar thug gi myang 'das rnam pa thams cad mkhyen pa'i go 'phang rin po myur du 'thob par bzhed pa'i
nges 'byung gi bsam pa rnam par dag pas thugs rgyud yongs su drangs te/ de'ang dus 'khor rtsa rgyud las/ rten ni gsum las dge slong mchog /'bring ni dge tshul yin par 'dod/
/khyim na gnas pa tha ma'o/ /zhes gsungs pa ltar rten rnams kyi nang nas gsang sngags kyi dbang bskur ba dang rgyud bshad pa la sogs pa rdo rje slob dpon khyad par can
du 'gyur ba ni bsnyen par rdzogs pa'i sdom pa dang ldan pa la ltos pa'i phyir so thar rigs brgyad kyi nang nas mchog tu gyur pa dge slong gi dngos po sgrub pa nyid yin par
dgongs nas/ dgung grangs nyer gcig tu pheb pa sa mo bya'i lo'i hor zla gnyis pa'i nang / ji skad du/ sum brgya pa las/ tshul khrims ldan zhing 'dul ba'i cho ga shes/ /nad
par snying brtse 'khor

ni dag pa dang / /chos dang zang zing phan 'dogs kyis brtson pa/ /dus su 'doms pa de dag bla mar bsngags/ /zhes gsungs pa ltar btsun pa brtan pa'i yon tan dang / mkhas shing
phan 'dogs pa'i yon tan bsam gyis mi khyab pa'i bdag nyid can mtshan brjod par dka' ba don gyi slad du mtshan nas smos na/ byams pa kun dga' bstan 'dzin bkra shis grags
pa'i rgyal mtshan dpal bzang po'i zhal snga nas kyis mkhan po dang / las kyi slob dpon skye rgu'i skyabs gcig zhabs drung rin po che 'jam dbyangs nam mkha' rgyal mtshan
dang / gsang ste ston pa'i slob dpon gsung rab dgongs 'grel dang bcas pa'i glebs bam gcig pur gyur pa 'jam pa'i dbyangs ngag dbang legs grub la sogs pa dad pa'i dge 'dun
grangs tshang ba'i dbus su tshigs gsum rim can gyi sdom pa rnam par dag pa legs par bzhes te 'dod pa'i dbang phyug dpung dang bcas pa las rnam par rgyal ba'i rgyal mtshan
srid pa'i rtse mo'i bar du bsgrengs par mdzad do/ /de ltar rje btsun dam pa 'dis bsnyen par rdzogs pa dge slong gi sdom pa bzhes pa na nag po'i phyogs la dga' ba rnams dang
lha ma yin gyi ris rnams ni yongs su 'gribs/ bstan pa rin po che dang dkar po'i phyogs la mngon par dga' ba'i lha dang mi'i phyogs ni zla ba yar gyi ngo bzhin gong nas
gong du 'phel bar gyur te/ phyogs dang phyogs mtshams thams cad du snyan grags kyi 'ur chen po langs pa la brten nas sa bla'i lha rnams kyis rgyal chen ris bzhi pa dang
/ de rnams kyis sum cu rtsa gsum pa dang / de dag gis kyang 'thab bral nas 'og min gyi bar du bsgrags te 'jig rten gyi khams ma lus pa yongs su khyab par gyur to/ /de ltar
na nges

'byung gi bsam pa rnam par dag pa'i rgyu dang / mngon du gyur pa bcu'i rkyen tshogs pa las byung ba'i sems pa dge bas sa bon dang bcas pa'i ngo bor gyur pa'i dge slong gi sdom
pa legs par bzhes pa de nas brtsams te dgag pa'i bslab bya ltung ba sde lnga char gtogs pa dang bcas pa/ sgrub pa'i bslab bya gzhi gsum gyi lag len phra mo tshun chod/
gnas mal dang yo byad la sogs pa mtha' gnyis spangs pa'i sgo nas longs spyod rung du gnang ba la sogs pa/ mdor na bya ba dang bya ba ma yin pa'i cha phal cher nyan thos
kyi gzhung las ji ltar 'byung ba nyid gzhir byas pa'i steng du ltung ba dang / ltung med dang / ltung ba'i gzugs brnyan dang / ltung ba med pa'i gzugs brnyan sogs theg pa
chen po'i sde snod rin po che rnams las ji ltar 'byung ba bzhin ma 'dres par gtan la phab ste blang dor tshul bzhin du mdzad pa sogs/ mdor na dgag sgrub gnang gsum gyi
bslab bya phra zhing phra ba rnams kyang spyan gyi 'bras bu ltar srung bar mdzad pa la brten nas sku'i gzi brjid nyi ma ltar 'bar bas skye rgu thams cad zil gyis gnon pa
dang / spyod lam thams cad mdzes shing yid du 'ong ba/ gang du bzhugs pa'i gnas dang nye 'khor thams cad gzi byin gyis khyab cing bag dro ba dang / sku lus dang na bza' sogs
las tshul khrims kyi dri bzang po ldang ba dang / mchog dman thams cad kyis mjal ba'am gsung thos pa tsam gyis slar mi ldog pa'i dad pa brtan po glo bur du rnyed pa dang
/ thugs shin tu zhi zhing des pas 'dzum pa'i gzhin dang / snyan pa'i gsung gis skye bo thams cad dbugs dbyung zhing bde ba skyed par mdzad pa dang / pha rol po'i yid
dang mi mthun pa'i bka' bkyon pa sogs rnam 'gyur phra mo tsam

sku tshe'i ring la mthong thos med pa lta bu yin kyang / sku mdun du mjal ba na thams cad 'jigs shing bag 'khums te spobs pa rang dbang med par zhi ba dang / dge 'dun gyi tshogs
dbur bzhugs pa sogs kyi tshe'ang thams cad sku gsung thugs kyi gzi byin gyis shin tu 'jigs shing zhums pas sgo gsum gyi spyod pa bag yod pa dang ldan pa'i sgo nas blang
dor gyi gnas la gzob pa kho na lhur byed cing / shin tu zhi ba'i gnas la bkod pa sogs yon tan gyi khyad par bsam gyis mi khyab pa la dbang 'byor pa ste/ mdor na tshul
khrims kyi phung po rnam par dag pa ni sbyangs pa'i yon tan la gnas pa'i mchog 'phags pa 'od srung chen po dang / 'dul ba 'dzin pa chen po u pa lI la sogs pa sngon gyi
'phags pa dgra bcom pa rnams kyi rnam thar dang tshul mtshungs pa yin no/ /gzhan yang mkhan chen thams cad mkhyen pa byams pa kun dga' bstan 'dzin gyi drung nas brgyud pa'i
khyad par gnyis ldan gyi sems bskyed gsan pa dang / khyad par rgyal ba'i sras po 'jam dpal gzhon nur gyur pa nyid sdom brtson sde snod 'dzin pa chen po'i rnam rol 'jam
dbyangs mkhyen brtse'i dbang po'am/ byang chub tu zhal gyis bzhes te rgyal sras kyi spyod pa rgya mtsho lta bu la spyod pa na byang chub sems dpa' blo gros rgya mtsho dri
ma med pa'i 'od ces yongs su grags pa'i drung nas shing rta chen po'i lugs srol gnyis las byung ba'i byang chub sems dpa'i sdom pa rnam par dag pa legs par bzhes te smon
pa sems bskyed pa'i bslab bya sems bskyed kyi yon tan dran par bya ba dang / yang dang yang du sems bskyed pa dang / tshogs gnyis gsag pa dang / sems can blos mi spong
ba dang / dkar nag gi chos bzhi'i blang dor la bslab par bya ba rnams dang /

'jug pa'i bslab bya nam mkha'i snying po'i mdo'i rjes su 'brangs nas slob dpon zhi ba lha la sogs pa ltar gyi byang chub sems dpa' rgyal po la 'byung ba'i ltung ba lnga dang
/ blon po la 'byung ba lnga dang / las dang po pa la 'byung ba brgyad de rtsa ba'i ltung ba bco brgyad dang / 'phags pa thogs med rjes 'brang dang bcas pa'i lugs kyi pham
pa'i gnas lta bu'i nyes byas bzhi dang / yan lag gi nyes byas bzhi bcu rtsa drug dang bcas pa ste/ mdor na spang bya'i gnas phra mo tsam la'ang nyes ltung gi dri mas ma
gos shing / bsgrub par bya ba byang chub sems dpa'i bslab bya'i gtso bo bdag pas gzhan gces kyi rtog pa bcos ma ma yin pa yang srid mang por goms pa mthar phyin pa'i dbang
gis sku na shin tu phra mo'i dus nas brtsams te 'bad rtsol la ma ltos par byang chub kyi sems rin po che mngon du gyur pa zhig ste/ de nyid kyi phyir 'dab chags la sogs
pa sems can gyi rigs gzhan gyi dogs pa dang bcas pa rnams kyang sku drung du ji snyam du'ang mi sems par shin tu bag phab cing 'khod pa ni/ dper na snga dro'i thugs dam
grub nas nyi gzigs sogs su cung zad bzhugs pa'i tshe 'bras sogs 'bru'i rigs phyag tu bsnams te bstan pa ni byi'u mchil pa dag kyang the tshom med par phyag mthil du babs
te longs spyod pa sogs byang chub kyi sems 'byongs pa'i rtags ngo mtshar ba mnga' ba dang / mgon po byams pas/ snying rjes zin pa'i brtse ldan rnams/ /zhi la'ang yid ni
mi gnas na/ /'jig rten bde dang rang srog la/ /chags par 'gyur ba smos ci dgos/ /zhes gsungs pa ltar rang nyid kyi bzhed don la cung zad tsam yang ltos pa med par mdzad
pa thams cad dngos dang brgyud pa'i

sgo nas sems can la phan bde 'byung ba'i thabs 'ba' zhig tu spyad pa dang / mi srun pa'i skye bo ngan pa kha cig gis skur pa 'debs pa dang / log sgrub rtsom pa sogs ji ltar
bgyis kyang sems can gyi rang bzhin du dgongs pas lhag par thugs rje chen po bskyed de/ de dag la gnod 'gal du gyur pa'i las phra mo tsam yang mdzad pa mi srid pa'i steng
du slar yang phan pa kho na lhur mdzad pa ste/ bka' las kyang / byang chub sems kyi che ba la ltos dang / 'di ltar/ 'jigs rten phyi ma phan chad kyi don lta zhog /tshe
'di'i bya ba phra mo tsam yang gzhan don gtso bor byas te sgrub na 'bad med du 'grub par 'gyur gyi/ rang don kho na la ched du dmigs te bsgrubs pas ni ci'ang 'grub par mi
srid pa kun gyis mngon sum du mthong ba 'di yin/ des na 'jig rten gyi khams na sems can gyi rigs dang rang bzhin tha dad pa mang po yod pas/ 'ga' zhig log sgrub kyi sgo
nas gnod pa byed pa byung yang de dag la zhe sdang gi sgo nas gnod 'tshe'i sems dang / rang don yid byed kyi bsam sbyor thams cad spangs te/ sgo gsum gyi bya ba thams cad
gzhan gyi don du ci 'gyur gyi thabs la 'bad par gyis shig dang / 'di phyi thams cad du legs par 'ong ngo zhes nan tan du stsal ba dang / der yang ma zad thos bsam sgom gsum
sogs dge ba'i bya ba phran bu tsam sgrub na'ang bstan pa dang sems can la sman pa'i ched du bgyid dgos pa yin/ khyod kyis kyang chos tshig 'bru re gnyis tsam gyi don
shes pa 'dra srid na'ang gzhan la bsam pa rnam par dag pa'i sgo nas bslabs na pha rol po la phan thogs pa dang / rang nyid kyis shes pa 'ang don yod pa yin pas cis kyang
slobs shig ces bdag nyid la rdo rje'i bka' lung lha'i bdud rtsi'i lta bus yang nas yang du dbang

bskur bar mdzad pas mtshon/ mdor na/ gang gi theg mchog dam pa 'di mdzes pa'i/ /blo gros chen po rnams kyi rgyan bzhi ste/ /tshul khrims ting 'dzin de bzhin shes rab don/ /shin
tu rnam par nges dang de bzhin gzungs / /zhes sogs gsungs pa lta bu'i byang chub sems dpa'i rgyan rnam pa bzhi/ snang ba rnam pa brgyad/ snying rje chen po bcu drug
/phrin las sum cu rtsa gnyis la sogs pas mtshon tshul khrims gsum gyis bsdus pa'i byang chub sems dpa'i spyod pa rgya mtsho lta bu la tshul bzhin du bslabs pa'i sgo nas sems
can thams cad gnas skabs dang mthar thug gi phan bde bla na med pa la dgod pa'i thabs kyi rim pa sna tshogs pa zhig la phyag len du mdzad pa yin te/ slob dpon ma ti tsi
tras/ 'khor ba mi bzad gting nas ni/ /'gro ba nyon mongs drang slad du/ /khyod kyis gang zhig ma btsal ba'i/ /thabs dang spyod pa de ma mchis/ /zhes ji skad gsungs pa
lta bu'o/ /khyad par du'ang phyi nang gsang ba'i de kho na nyid bcu la sogs pa rgyud sde rin po che rnams nas ji skad gsungs pa'i mtshan nyid thams cad yongs su rdzogs pa
rigs thams cad kyi bdag po rdo rjai 'chang byams pa kun dga' bstan 'dzin gyi zhal snga nas thabs dang shes rab gnyis su med pa'i rgyud kyi rgyal po dpal dges pa rdo rje
rtsa bshad kyi rgyud rnams nas gsungs pa'i bcom ldan 'das snying po kye rdo rje lha dgu'i rdul tshon gyi dkyil 'khor chen por rdo rje theg pa'i lam gyi rtsa ba smin byed
dbang gi chu bo ma nub pa legs par gsan te/ phung khams skye mched gdan gsum lha'i rang bzhin du byin gyis brlabs pa la brten nas dbang las byung ba'i ye shes brjod bral
lhan cig skyes pa don gyi sdom pa thob par mdzad cing / de nas

brtsams te bsrung bya rtsa ba dang yan lag gi dam tshig nyi shu rtsa gnyis gtso bor gyur pa'i dbang bzhi po re re la'ang mnyam gzhag /rjes thob/ bza' ba/ bsrung ba/ mi 'bral
ba'i dam tshig ste lnga lnga yod pa rnams phra mo tsam yang nyams pa'i go skabs med par tshul bzhin du srung ba dang / der ma zad gsang ba 'dus pa dang / 'khor lo bde mchog
dang / dus kyi 'khor lo la sogs pa rgyud sde gong 'og gi dbang bskur mi 'dra ba mtha' yas pa zhig gsan te/ rgyud sde de rnams las gsungs pa'i dam tshig dang sdom pa
rnams kyang srung sdom gyi rwa ba las nam yang mi 'da' bar mdzad pa yin la/ khyad par du'ang mkhan chen rdo rje 'chang byams pa kun dga' bstan 'dzin gyi drung nas bla ma
rin 'byung gi byin rlabs gsan skabs rje de nyid bcom ldan 'das rin chen 'byung ldan dngos su gzigs pas mtshon bka' chos gsan pa'i bla ma rnams la sangs rgyas dngos kyi 'du
shes dang dus thams cad du mi 'bral ba'i sgo nas phyag 'tshal ba dang / mchod cing bsnyen bkur ba sogs rdo rje theg pa'i dam tshig gi gtso bo dngos po thams cad kyis bla
ma rdo rje slob dpon yongs su mnyes par mdzad pa kho na las mi mnyes pa skad cig kyang mi mdzad pa dang / ji ltar stsal ba'i bka' las cung zad kyang mi 'da' bar bzhed don
mtha' dag tshul bzhin du sgrub pa dang / thugs dad pa dang gus pa drag po'i nyin mtshan dus drug tu gsol ba 'debs pa la rtse gcig tu brtson par mdzad pa yin no/ /de ltar
sdom pa gsum gyis thugs rgyud yongs su gtams pa'i sgo nas tshul khrims kyi phung po dang / dam tshig dang sdom pa'i tshogs la srung sdom tshul bzhin du mdzad pa'o/ /ngan
'gros bsnyengs slad ma lags la/ /bzhed pa'i 'gro ba'ang sgrub ma

lags/ /dgongs pa dag pa 'ba' zhig gis/ /khyod kyi tshul khrims goms par mdzad/ /ces gsungs pa ltar blo dang ldan pa gang zhig rnam par thams cad mkhyen pa'i grong khyer du
'jug par 'dod pa dag la thog ma nyid du med du mi rung ba'i gzhi chen po ni lhag pa tshul khrims kyi bslab pa rin po che nyid yin no zhes bstan pa'i sgo nas rnam par dag
pa'i lam gyi rim pa 'di nyid kho na la dgod par bzhed de/ rmad du byung ba'i thabs mkhas dang thugs rje chen po'i mdzad pa bla na med pas rnam par 'phrul pa'i tshul 'di lta
bu bstan par mdzad pa yin no/ /zhes shes par bya'o/ /'dod pa'i yon tan mi zad dug gis ni/ /skye rgu 'di dag ji ltar brlags gzigs nas/ /khyed kyi khyim nas byung ba'i thabs
mkhas 'dis/ /'gro la thar pa'i sgo glegs dang po phyes/ /thugs la snying rje'i rgyan ldan gzhon nu des/ /rnam gsum ngur smrig gos bzang 'dzin tsam nas/ /grags pa'i rgyal
mtshan stong gis 'jig rten 'dir/ /mdzes pa thob pa'i rnam 'phrul ci yang byung / /yon tan dkyil 'khor rdzogs pa'i zla ba des/ /byangachub thugs bskyed bzhes tshe rgyal
ba rnams/ /dgyes ldan bdud rtsis bran pa'i thugs kyis ni/ /sa gsum 'gro 'di mgon dang bcas par dgongs/ /rigs can gsum gyi ji snyed bslab pa kun/ /gsang chen sdom pa'i
gser du bsgyur ba yi/ /rnam 'phrul zab mo gang gis sa steng 'di/ /rig pa 'dzin pa'i grong khyer mchog tu bsgyur/ /snying stobs bdud rtsi'i rgya mtsho de yi bzhin/ /blta bar
ma bzod sdom pa'i mi mthun phyogs/ /phrag dog rlung gis srid pa'i mtha' las kyang / /ring po'i lam du yud kyis song ba bzhin/ /zhes khams

gsum chos kyi rgyal po mkhan chen rdo rje 'chang byams pa kun dga' bstan pa'i rgyal mtshan dpal bzang po'i rnam par thar pa yon tan mtha' yas pa'i rgya mtsho dngos grub kyi
rba rlabs rnam par g.yo ba las/ sdom pa gsum gyi bdud rtsi gsol ba'i skabs te gnyis pa'o// // ! de ltar sdom pa gsum gyi bdud rtsis thugs rgyud yongs su gtams nas 'di snyam
du dgongs te/ sangs rgyas kyi bstan pa la zhugs pa yongs su rdzogs pa rnams kyi las su bya ba ni klog pa thos bsam dang / sgrub pa bsam gtan gyi rim pa la rtse gcig tu
brtson pa'i sgo nas lung sde snod gsum dang / mngon rtogs bslab pa gsum gyis rgyud phyug par byed pa nyid yin la/ de'ang 'khor ba'i rtsa ba ma rig pa'i mun pa drung nas
'byin pa la gnyen po bdag med rtogs pa'i shes rab khyad par can bskyed dgos shing / de'i rgyu'ang thos pa las 'bad pa nyid yin te/ mgon po byams pas/ shes rab las gzhan
de dag ni/ /spong rgyu gzhan med de yi phyir/ /shes rab mchog yin de'i gzhi ni/ /thos pa de phyir thos pa mchog /ces dang / skyes rabs las kyang / thos pa gti mug mun sel
sgron me yin/ /rkun po la sogs mi 'khyer nor gyi mchog /kun tu rmongs pa'i dgra 'joms mtshon cha yin/ /thabs tshul man ngag ston pas grogs kyi mchog /phongs par gyur kyang
mi 'gyur mdza' bo yin/ /gnod pa med pas mya ngan nad kyi sman/ /nyes pa chen po yi ni dug 'joms pa/ /grags dang dpal dang gter gyi mchog kyang yin/ /zhes sogs bka' dang
bstan bcos rnams nas lan cig ma yin par yang nas yang du gsungs pa ltar ro/ /de bas na thog ma nyid du 'bad par bya ba ni thos pa kho na yin pas bdag gis kyang je dang
por rang nyid thos pa la 'jug

pa'i thabs kyi rim pas skyes bu blo gros dang ldan pa dag thar pa'i them skas mchog la rim gyis 'dzegs pa'i thabs tshul zab mo 'di lta bu la dgod par bya'o snyam du dgongs
te/ thog mar gong du bshad pa ltar yongs rdzogs dge bsnyen gyi sdom pa bzhes ma thag yi ge'i phyi mo nas brtsams te rgyud chung bzhi yongs su rdzogs pa thugs la bzung ba'i
bar dang / de nas dgung lo bcu gnyis pa'i skabs tshigs snga ma dge tshul gyi sdom pa gsan pa'i rjes su mkhan chen rdo rje 'chang mched zhal gyi dgongs pa ltar khra le ba
chos rje dge legs rgya mtsho slob dpon du bzhes te ngor chen dkon mchog lhun grub kyis mdzad pa'i snang gsum rgyud gsum thugs la bzung zhing bla brang du rgyug 'bul bar
mdzad/ lhag par dgung grangs bcu gnyis pa dang bco lnga son pa'i skabs sogs su/ khams gsum 'khor ba 'di ni gang du skyes kyang sdug bsngal gyi rang bzhin las ma 'das par
'dug /da lta'i gnas lus longs spyod phun sum tshogs pa 'di rnams kyang mi rtag cing mi brtan la sgyu ma'am smig rgyu'i tshogs dang mtshungs par byis pa 'brid pa'i chos nyid
can du zad la/ snyigs ma'i dus kyi skye bo ngan pa rnams kyi ngo srung ji ltar bgyis kyang mgu ba'i dus med par slar log sgrub 'ba' zhig ste/ rgyal ba'i sras po zhi ba
lhas/ skad cig gcig gis mdza' gyur la/ /yud tsam gyis ni dgrar yang 'gyur/ /dga' ba'i gnas la khro byed pas/ /so so'i skye bo mgu bar dka'/ /zhes dang / des kyang bdag
don ma byas la/ /bdag kyang de don mi 'gyur bas/ /byis las thag ring byol bar bya/ /zhes sogs mtha' yas pa gsungs so/ /des na 'jig rten 'dir snang gi g.yeng ba thams cad
dug can gyi zas ltar rgyang ring du spangs te/

ri khrod dben pa rnams su sgrub pa'i rgyal mtshan rtse gcig tu 'dzin pa zhig nam 'ongs na snyam du cis kyang dgos med kyi nges 'byung drag po bstar chags su thugs rgyud la
'khrungs pa'i rkyen gyis dgung grangs bcu drug pa dang bcu bdun pa'i khongs su rje btsun 'jam dbyangs dkar po dang / kun rig /'byung 'dul/ seng gdong ma/ dbyangs can ma dkar
dmar sogs kyi gcad rgya kho na la bzhugs te/ stong gsal nam mkha' lta bu'i ting nge 'dzin kho nas nyin mtshan khor yug tu 'da' bar mdzad la/ khyad par dgung lo bco brgyad
bzhes pa'i skabs su khu bo mkhan chen rdo rje 'chang byams pa kun dga' bstan 'dzin gyi drung du/ bdag tshe 'dir snang gi dpal 'byor dang g.yeng ba mtha' dag spangs te
mi med kyi lung stong rnams su tshe dang sgrub pa snyoms pa zhig bya chog pa'i dgongs khrol mdzad thub pa mkhyen zhes gsol ba yang nas yang du btab kyang / mkhan chen rdo
rje 'chang de nyid kyis shes bya thams cad la thogs pa med pa'i ye shes kyi spyan gyis rje 'di ri khrod dben pa rnams su bzhugs te thugs dam nyams bzhes kyi rigs la gtso
bor mdzad na rim pa gnyis kyi ting nge 'dzin mthar phyin te rang gzhan gyi don rlabs po che 'grub pa sogs legs tshogs shin tu che mod/ de las kyang chos grwa chen po 'dir
bzhugs nas thos bsam la 'bad rtsol mdzad tshe ma 'ongs pa na 'chad rtsod rtsom gsum gyi sgo nas spyi dang bye brag gi bstan pa rin po che nyi ma shar ba bzhin gsal bar
mdzad pa mngon sum du gzigs te/ ji tsam nan tan du zhus kyang bkas ma grol bar slar yang thos bsam thugs brtson drag pos bstan pa rin po che skyong dgos tshul gyi bka'
lung 'ba' zhig stsal ba dang / de'i nang nas kyang bla ma gong ma'i phyag srol ltar kun tu dgos pa'i gzhung bdun po thugs la 'dzin dgos pa'i bka' nan bzlog tu

med pa pheb/ de'i stobs kyis rje 'dis kyang da ni dngos grub kyi rtsa ba rje btsun bla ma dam pa'i bkas ma grol bas ri khrod du pheb pa sogs ni cha ma yin la/ ji ltar stsal
ba'i thugs bzhed ma lus pa tshul bzhin du sgrub pa ni byin rlabs kyi sgo brgya dbye ba'i thabs kyi gtso bo nyid du nges pas de kho na la chig dril du 'bad par bgyi'o snyam
du dgongs te/ ji skad du/ rje btsun rin po ches mdzad pa'i rnam 'grel dag ldan ma las/ rgyud sde'i dum bu rnam gzhag mngon rtogs dang / /stong thun gnyis kyi don bsdus
bstod pa gnyis/ /bdag med bstod pa'i rnam 'grel dang bcas pa/ /kun tu dgos pa'i gzhung bdun 'thor mi bya/ /zhes gsungs par ltar gyi rje sa skya pa chen pos mdzad pa'i rgyud
sde'i dum bu brgya bcu gsum 1)pa/ slob dpon rin po che bsod nams rtse mos mdzad pa'i rgyud sde spyi'i rnam gzhag2) /rje btsun rin po che grags pa rgyal mtshan gyis mdzad
pa'i rgyud kyi mngon par rtogs pa rin po che'i ljon 3)shing / rje btsun rin po ches mdzad pa'i stong thun sa gcad4)/ des mdzad pa'i rje btsun yab kyi bstod pa daNDa ka
5)dang / yum gyi bstod pa rin po che'i phreng ba6)/ 'jam mgon sa skya paNDi tas mdzad pa'i bdag med bstod pa'i rnam 'grel 7)te kun tu dgos pa'i gzhung bdun thugs 'dzin
mdzad de/ de'ang rje rin po che 'di nyid nges pa'i don du rnam pa thams cad mngon sum du mkhyen pa la thogs pa mi mnga' ba rgyal ba thams cad kyi thugs gnyis su med pa'i
ye shes chen po'i rang bzhin rje btsun 'jam pa'i dbyangs kyi ngo bor bzhugs pas/ 'di tsam la mkhyen rab che chung gi smra brjod byed pa ni nam mkha' 'dom gyis 'jal ba ltar
byis pa rang gi de nyid ston par zad mod/ 'on te phal pa rnams kyi rgyud tshod la dpag pa'i rnam 'phrul phra mo

tsam ston par mdzad pa la'ang snga dro rer shog ldeb mda' tshad ma bcu re tsam bstar chags su thugs la chud pa'i tshul mdzad pa ni bdag nyid kyis dngos su myong bas grub pa
yin no/ /de ltar thugs 'dzin mdzad pa'i tshe'ang skabs skabs su dbang lung 'dra gsan pa dang / gsung rtsom phran bu 'dra'ang mdzad pa sogs de kho na la chig dril du ma byung
ba bcas gang ltar yang zla ba bcu'i khongs su yongs su rdzogs par grub ste bla brang du rgyug 'bul bar mdzad/ de tsam na sngar dang mi 'dra ba'i mkhyen rab kyi klong
chen po brdol ba lta bus sngon chad rigs pa'i lam du ngal ba brgya phrag gi khur khyer ba'i rtog ge ba rgan po mang du thos par rlom pa rnams kyis kyang ji lta bar gting
mtha' dpog par mi nus pa'i gzhung lugs chen po dag gi dka' ba'i gnas phal cher 'bad med du mkhyen pas mkhas shing mkhas par grags pa phal mo che'i yid yongs su 'phrogs par
gyur te/ bka' las kyang deng skabs sngar ma go ba'i gzhung lugs rgya chen po dag gi dka' ba'i gnas 'ga' zhig 'bad mi dgos par rang byung du rtogs pa zhig byung ste/ gzhung
bdun 'di nyid mthar phyin par rgyug 'bul grub pa sogs rtsa ba'i bla ma mkhan chen rdo rje 'chang de nyid kyi bka' ma bcags par dgongs don tshul bzhin du bsgrub pa 'dis
rgyud la byin rlabs cung zad 'jug pa'i rtags yin pa 'dra zhes bka' stsal to/ /de nas dgung grangs bcu dgu pa'i mjug nas bzung nyi shu pa'i nang bar gnas lnga rigs pa'i
mkhas pa chen po 'jam pa'i dbyangs ngag dbang legs grub bam/ mtshan gzhan ngag dbang blo gros gzhan phan mtha' yas pa'i 'od zer du grags pa'i zhal snga nas sgra'i bstan
bcos ka lA pa'i ri mo yongs su rdzogs pa'i bka' khrid zhus te dpyis phyin pa mkhyen par mdzad

pa'i mtshan du 'jam dpal dgyes pa'i bshes gnyen gtsug lag smra ba'i nyi ma phyogs thams cad las rnam par rgyal ba'i sde zhes gsol bar mdzad do/ /yang lo de'i mjug tu bcu phrag
rig pa'i ma hA paNDi ta 'jam dbyangs mkhyen brtse'i dbang po'am/ gtsug lag smra ba'i nyi ma phyogs thams cad las rnam par rgyal ba'i sde zhes yongs su grags pa'i zhal
snga nas slob dpon chen po ngaNDI zhabs kyis mdzad pa'i snyan ngag gi bstan bcos me long bod mkhas pa'i 'grel pa'i steng nas bshad khrid zhib par gsan zhing / le'u gsum
ga'i dper brjod sgra don gyi nyams 'gyur phun sum tshogs pa mkhas pa rnams yid 'phrog par byed pa dang bcas zhag nyer lnga'i khongs su grub par mdzad/ der ma zad slob dpon
chen po rin chen 'byung gnas zhi ba'i zhabs kyis mdzad pa'i sdeb sbyor gyi bstan bcos rin chen 'byung gnas sogs phyi nang gi rig pa'i gzhung mtha' yas pa rnams la gsan
sbyong tshul bzhin du mdzad de bod dang bod chen po'i ljongs na mkhas dbang smra ba'i seng ge ji snyed bzhugs pa de thams cad kyi gtsug tor gyi rtse na zhabs sen padma dkar
po'i phreng ba gsar du bkod pa'i tshul bstan pa na rje btsun 'jam pa'i dbyangs de nyid shin tu rgyas pa'i zhal gyi dkyil 'khor zla ba zhun ma'i mdangs kyis byugs pa lta
bus mdzes par bklubs pa dang chab cig legs so'i me tog char du bsnyil ba'i sgo nas 'jam dpal smra ba'i seng ge mtsho byung dga' ba'i bshes gnyen zhes bya ba'i mtshan snyan
gyi rol mo phyogs kyi khor yug kun tu bsgrags par mdzad do/ /dgung grangs nyer gcig tu son pa na gong du bshad pa ltar bsnyen rdzogs kyi sdom pa bzhes pa'i rjes su dpal
kye rdo

rje'i gzhi'i bsnyen pa bcu cha'i sbyin sreg dang bcas pa mthar phyin par mdzad pa yin zhing / lo de'i mjug nas bzung dgung grangs nyer gnyis pa dang nyer gsum pa'i nang klu
dang sa bdag gi gnod pa lta bus zhabs la bsnyung gzhi shin tu yun ring ba zhig gis thebs pa'i tshul bstan mod/ bdag cag gi 'dren pa dam pa 'di ni bskal pa dpag tu med pa
nas 'khor 'das bde sdug bzang ngan la sogs pa thams cad chos dbyings mnyam pa nyid du gzigs pa nyid goms pa rab kyi mthar phyin pa'i dbang gis gnod pa la ji mi snyam pa'i
bzod pa chen po dang 'brel par brtson 'grus kyi stobs lhag par 'bar bas mkhan chen rdo rje 'chang mched zhal sogs chos grwa 'di nyid na bzhugs pa'i bla ma rnams las bka'
chos gsan pa dang / dpa' zhwa lu ri sbug tu mchog sprul rdo rje 'chang blo gsal bstan skyong gi drung du bsnyen te dus kyi 'khor lo'i dbang dang sbyor drug gi bka' khrid
gsan pa dang / mkhan chen rdo rje 'chang rnal 'byor 'jam dpal bzang po dang lhan cig 'jad chab tshan du pheb ste gangs can dang / khro phu/ bo dong la sogs pa'i dgon khag
bcu skor tsam gyi rten gsum rnams la mchod 'bul dang / 'dus pa rgya mtshor mang ja 'gyed dang bcas pa zab rgyas su mdzad pa sogs dge ba'i bya ba la lhag par brtson par
mdzad pas rim gyis bar chad kyi g.yul las rnam par rgyal ba'i rgyal mtshan phyogs kyi tha gru kun tu khyab pa'i gzi byin gyis bskal pa'i mthar thug par byon pa'i slob ma
nying slob dang bcas pa rnams la'ang mi mthun pa'i nyer 'tshe phra mo tsam gyis kyang reg par mi nus par byin gyis brlabs so/ /de ltar rje btsun bla ma rnams kyi drung nas
snga phyir chos gsan pa'i

tshul rnams mdor bsdus te phyogs gcig tu brjod na/ thog mar rtsa ba'i rigs bdag 'gran zla med pa mkhan chen rdo rje 'chang byams pa kun dga' bstan 'dzin gyi drung nas/ rje
btsun sa skya pa chen po la 'phags pa 'jam pa'i dbyangs kyis dngos su stsal ba'i pha rol tu phyin pa'i lam gyi snying po blo sbyong zhen pa bzhi bral kyi nyams khrid zab
mo dang / dge ba'i bshes gnyen bka' gdams pa rnams kyi nyams bzhes bla na med pa theg pa chen po'i blo sbyong don bdun ma'i nyams khrid zab mo/ gsang sngags kyi skor las
bya rgyud skor la/ sangs rgyas sman bla'i mched bdun gyi rjes gnang / klu dbang rgyal po lha lnga'i rjes gnang / de'i sgrub thabs/ las tshogs/ bstod pa/ char 'bebs dang bcas
pa'i lung / 'jam dpal smra ba'i seng ge'i rjes gnang / gsang ba spyi rgyud nas gsungs pa'i rigs gsum spyi'i dbang / gang blo ma la brten pa'i 'jam dpal ye shes yon tan
bzang po'i rig gtad/ srung ba lha lnga bcu rtsa gcig gi dbang / lha mo 'od zer can ser mo'i rjes gnang / mkhyen brtses mdzad pa'i 'od zer dri med kyi srog shing 'dzugs
pa'i ngag 'don dang mchod rten bzhengs tshul bcas kyi lung / gtsug tor rnam rgyal lha dgu'i rjes gnang / khro bo mi g.yo ba dkar po'i rjes gnang / mgon po tshe dpag med lha
dgu'i dbang bzlas lung dang bcas pa/ tshe dpag med 'chi med rnga sgra'i dbang bzlas lung dang bcas pa/ 'phags ma gdugs dkar lha nyer bdun ma'i dbang / spyan ras gzigs
bcu gcig zhal lha so bdun gyi dbang / rmor chen gyi smyung chog lung / 'jig rten

dbang phyug seng ge sgra'i rjes gnang lung bcas/ sgrol dkar yid bzhin 'khor lo'i rjes gnang / rdo rje mi 'khrugs pa lha dgu'i dbang / phyag rdor gos sngon can gyi rjes gnang
/ rdo rje rnam par 'joms pa'i rjes gnang / sa lugs sme rtsegs dud ka'i rjes gnang / de'i sgrub skor las tshogs sa paN dang / grib mdos glo bo mkhan chen gyis mdzad pa bcas
kyi lung / khro mo sme brtsegs kyi rjes gnang / dzambha la dkar po lha lnga'i rjes gnang / rnam sras ser chen lha dgu'i rjes gnang spro ba lnga dang bcas pa/ spyod rgyud
skor la/ 'jam dpal a ra pa tsa na lha lnga'i dbang bzlas lung dang bcas pa/ 'jam dbyangs dmar ser gyi rjes gnang lung dang bcas pa/ rnal 'byor rgyud gyi skor la/ bcom
ldan 'das kun tu rig pa chen po'i ras bris kyi dkyil 'khor du dbang bskur ba dang / bsnyen rgyas lhan thabs thar paN gyis mdzad pa'i lung bcas/ phyag na rdo rje 'chi bdag
'joms pa'i dbang / rnal 'byor chen po bla na med pa'i rgyud kyi skor la/ dpal gsang ba 'dus pa 'phags lugs mi bskyod rdo rje'i dbang / dpal gsang ba 'dus pa 'jam pa'i rdo
rje'i dbang / dpal gsang ba 'dus pa spyan ras gzigs kyi dbang / gshin rje'i gshed dmar po lha lnga'i dbang / gshed dmar spros med kyi khrid/ dpal rdo rje 'jigs byed rwa
lugs lha dgu'i dbang / 'jigs byed lha bcu gsum ma'i dbang / dam can chos kyi rgyal po lha bcu gsum gyi rjes gnang / dpal 'khor lo bde mchog nag po pa'i dbang / bde mchog
lU hi pa'i dbang / phag dkar shes rab gsal byed kyi byin rlabs/ dur khrod bdag po'i rjes gnang /

kye rdor bka' babs bzhi'i dbang / khro bo'i rgyal po 'byung po 'dul byed kyi rjes gnang brgyud 'debs kyi lung bcas/ snyan brgyud skor la/ 'jam dbyangs mkhyen brtse'i dbang
phyug gi khrid yig bzhin gsung ngag rin po che slob bshad kyi zab khrid yongs rdzogs/ de dag gi skabs su brgyud pa'i khyad par gnyis ldan gyi sems bskyed/ kye rdor man ngag
lugs kyi dbang bskur shin tu rgyas pa/ bdag med lha mo bco lnga'i dbang / lam dus kyi dbang bskur ba/ aShta dang yig brgya'i bzlas lung / bdag med ma'i byin rlabs/ gzhan
yang tshar gsum khug pa/ lam zab phyi nang / bir srung phyi nang / bla ma rin 'byung / lam sbas bshad/ rnam 'joms bir lugs/ rten 'brel srung ba/ brda don gsal ba/ brda
chig brgyud/ sgrub pa lung sbyin/ gsang bcu'i rgyas gdab/ mgon rkyang gi rjes gnang bcas yongs rdzogs/ de dag gi rgyab brten du glegs bam pod ser/ pod dmar/ klu sgrub slob
bshad pod/ ngag dbang bstan rdor gyi lam 'bras khrid yig dang 'chad thabs/ rdor dril rnam bshad/ thar paN gyis mdzad pa'i dus mtha'i cho ga bcas kyi lung / rje btsun rdo
rje rnal 'byor ma nA ro mkha' spyod kyi byin rlabs ngor lugs thun mong dang / tshar lugs thun mong ma yin pa/ de dang 'brel bar grol byed kyi khrid dang / sngon 'gro thun
mong ma yin pa bzhi/ dngos gzhi bskyed rim rnal 'byor bcu gcig /rdzogs rim rtsa dbu ma/ bde ba dang 'ja' lus sgrub pa/ yab yum gyi 'pho ba/ nang gi mkha' spyod sgrub
pa sogs cha lag tshang

ma'i zab khrid/ chos nyid dngos bstan gyi byin rlabs/ rtsa dbu ma che ba'i khrid/ dpyal lugs phag mo skor gsum gyi byin rlabs/ mkha' 'gro ma seng ge'i gdong pa can sngon mo'i
rjes gnang / seng gdong dmar mo'i rjes gnang / gur lha brgyad kyi rjes gnang thun mong ba/ mgon po khro bcu'i rjes gnang thun mong ba/ mgon po khro bcu'i rjes gnang thun
mong ma yin pa/ dpal rdo rje nag po chen po gur gyi mgon po'i phyi'i rdo rje brag rdzong ma srung zlog gsad mnan bzhi gtso bor gyur pa'i man ngag /nang gi brag rdzong
ma drag po sngags rgod/ gsang ba'i brag rdzong ma sems nyid ye shes kyi rtsal 'don pa 'khor lo ser chung du grags pa bcas kyi zab khrid yongs rdzogs/ gsang khrid sngon 'gro'i
mgon po lha dgu'i rjes gnang / gsang ba'i las mkhan pu tra mi sring gi rjes gnang thun mong ba rnams dang / bdag chen rdo rje 'chang gis bsgrigs pa'i glegs bam me 'bar
ma/ tshar chen gyi rgyal pos bsgrigs pa'i kha skong dang snyan brgyud pod gnyis/ rmor chen gyis bsgrigs pa'i yang skong glegs bam/ yang tshar chen rin po ches bsgrigs
pa'i 'dod khams dbang phyug khrag 'thung dud sol lha mo'i chos skor gyi pod bcas kyi lung / zhal bsnyen dus kyi mgon po'i rjes gnang / mgon dkar yid bzhin nor bu'i rjes gnang
/ de'i be'u bum sangs rgyas phun tshogs kyis bsgrigs pa'i lung bcas dang / gzhan yang dpal rdo rje phreng ba'i dkyil 'khor bzhi bcu zhe gnyis kyi steng du dge legs su
byed pa'i dkyil 'khor gsum bsnan pa'i dkyil 'khor bzhi bcu zhe lnga'i dbang bskur ba yongs su rdzogs pa/ ba ri lo tsA ba'i lugs kyi sgrub

thabs brgya rtsa la rigs mthun rnams phyogs gcig tu bsdebs pa'i rjes gnang bdun cu don brgyad bcas/ bka' 'bum skor la/ mus chen sems dpa' chen po'i bka' 'bum pod gcig /thams
cad mkhyen pa dkon mchog lhun grub kyi bka' 'bum pod bzhi/ mkhas grub dpal ldan don grub kyi bka' 'bum pod gcig bcas kyi lung / gsang sngags rnying ma'i skor la/ nyang
lugs gu ru drag dmar gyi rjes gnang / thang stong rgyal po'i lugs kyi tshe rta zung 'brel gyi dbang / tshe dpag med lha bcu bdun ma'i tshe dbang mda' 'phel mar grags pa/
phyag rdor gtum po khyung lnga'i rjes gnang / gra mngon dbang phyug 'bar gyi gter byon dzambha la dmar po'i rjes gnang / thugs rje chen po'i mig 'byed kyi gdams pa/ legs
ldan stag zhon 'khor bcas kyi rjes gnang / byad dgrol gser gyi lde'u mig gi byad 'grol zab mo/ rje rang gi zhabs brtan skor gyi lung bcas legs par gsan no// //grub pa'i 'khor
los sgyur ba rnal 'byor 'jam dpal bzang po'i drung nas/ sangs rgyas sman lha mched bdun dang / khro rgyal 'byung po 'dul byed kyi rjes gnang / gsung ngag rin po che
tshogs bshad skor la/ e wa~M pa'i chos spyod dum bu gsum pa ngor spar ltar tshang ma'i lung / lam gyi sngon 'gro snang ba gsum gyi khrid/ brgyud pa'i khyad par gnyis ldan
gyi sems bskyed/ slob ma rjes 'dzin/ kye rdo rje'i rgyu dbang / dngos gzhi rgyud gsum gyi khrid/ lus dkyil gyi dbang / lam zab dang bir srung phyi ma'i byin rlabs/ nA ro
mkha' spyod kyi byin rlabs bcas dang / rgyab rten

lung gi skor glegs bam pod ser/ pod dmar/ tshar chen gyi rnam bshad nyi zer/ rab gnas dpal 'byor rgya mtsho sogs dang / rje btsun sa skya pa dang dge ba'i bshes gnyen bka'
gdams pa rnams las brgyud pa'i zab chos 'ga' zhig phyogs gcig tu bsgrigs par gser pod du grags pa rnams tshang ma/ rta mgrin gsang sgrub kyi rjes gnang / dmag zor ma'i rjes
gnang / gnod sbyin beg tse lcam dral gyi chos skor pod kyi lung / gur lha brgyad kyi rjes gnang bcas legs par gsan no// //rtsod pa'i dus kyi thams cad mkhyen pa 'jam dbyangs
mkhyen brtse'i dbang po'i zhal snga nas/ byang chub kyi mchog tu sems bskyed pa'i sdom pa dbu sems gnyis ka'i lugs/ bstan pa yongs rdzogs kyi nyams len tshang la ma
nor bar ston pa skyes bu gsum gyi lam rim gyi nyams len zab mo/ dpal rdo rje gdan bzhi yab bka' lha lnga bcu rtsa brgyad dang / yum bka' lha bcu gsum ma'i dbang bskur ba
yongs su rdzogs pa dang / bka' srung lha mo dud sol ma'i rjes gnang bka' gtad dang bcas pa/ rje btsun dam tshig sgrol ma lha nyi shu rtsa lnga'i dkyil 'khor du dbang bskur
ba dang / sgrol ma rnal 'byor ma'i bskyed rdzogs bogs 'don gegs sel dang bcas pa'i khrid/ phrin las thams cad 'dus par sgrol ma 'dus pa don dam pa zhes bya ba rnal 'byor
ma'i rgyud kyi rgyal po'i rtog pa/ de'i rgyud phyi ma bcas jo nang tA ra nA thas bsgyur ba/ des mdzad pa'i rgyud kyi rgyal po'i bsdus don/ sgrub thabs/ bdag 'jug /tshogs
mchod rnams dang / dbang chog si tus mdzad pa'i lung / dpal gtum po khro bo chen po'i rgyud kyi mi g.yo ba bla med du grags

pa'i dbang bzhi yongs rdzogs sgrub dkyil gyi lung bcas/ gzhan yang bde mchog dril bu lus dkyil gyi dbang / indra mkha' spyod dang mai tri mkha' spyod kyi byin rlabs/ rmor chen
chos kyi rgyal pos bsgrigs pa'i nA ro mkha' spyod kyi chos skor pod dang / de'i kha skong kun blos bsgrigs pa/ der yang ma 'dus pa'i yig cha'i skor 'ga' zhig gi lung
rnams gsan yig tu gsal ba ltar dang / indra mkha' spyod dang mai tri mkha' spyod kyi chos skor rnams kyang dkar chag ltar tshang ma'i lung / grub chen o rgyan pa nas brgyud
pa'i rdo rje gsum gyi bsnyen bsgrub ces yongs su grags pa'i smin grol gnyis dang / de dag gi rgyab rten du rtsa ba gzhung bshad dang khrid kyi skor/ nyams myong gegs sel
gyi skor/ rigs bzhi mkha' 'gro'i gdams pa sogs yan lag bogs 'don gyi skor/ thun mong las tshogs kyi skor bcas kyi lung rnams dang / 'phags pa thugs rje chen po kha sarpA
Ni yi ge bzhi pa'i rjes gnang sngon du 'gro ba'i grub chen mi tra dzo ki nas brgyud pa'i phyag rgya chen po sems nyid ngal bso'i nyams khrid zab mo rgyab rten lung gi
skor dang bcas pa/ thugs rje chen po'i bskyed rdzogs kyi rnal 'byor shin tu zab pa snying po don gsum gyi nyams khrid zab mo rgyab rten lung gi rim pa dang / rong ston chen
pos yum la gnang pa'i 'pho ba'i dmigs khrid zab mo rgyab rten lung gi skor bcas/ 'chi med bhrU rlung gi nyams khrid lung bcas/ grub chen tshems bu pa'i lugs kyi spyan
ras gzigs kyi dmar khrid zab mo rgyab rten lung gi skor dang bcas pa/ 'jam pa'i dbyangs dpal ldan kun dga' grol mchog blo gsal rgya mtsho'i

sde'i mkhyen rab kyi chu gter las byung ba'i zab khrid brgya dang brgyad yongs su rdzogs pa pod dbang gi sgo nas byin gyis brlab pa dang yig cha'i lung bcas/ bod yul grub rigs
rgya mtsho'i gtsug gi rgyan gcig pu mi la bzhad pa rdo rje'i thugs dam gyi yang snying dpal 'khor lo bde mchog snyan brgyud yid bzhin nor bu'i skor gyi brgyud pa yid
bzhin nor bu'i lo rgyus kyis nges shes bskyed pa sogs sngon du 'gro ba'i smin lam yid bzhin nor bu dbang gi rim pa dang / grol lam yid bzhin nor bu khrid kyi rim pa dang
/ de dag gi rgyab rten lung gi rim pa ste gsum gyi sgo nas ras chung snyan brgyad du grags pa'i skor rnams gsan yig tu bzhugs pa bzhin legs par gsan/ tshe sgrub 'chi med
bu ston gong khug ma'i rigs lnga'i tshe dbang dang / de'i yig cha'i skor gyi lung sogs gzhan yang lung phran mang du gsan no/ /zhu chen tshul khrims rin chen gyi bka' 'bum
lung rgyun yod rigs dang / khro phu pa'i man ngag brgya rtsa 'bring po'i lung / dpal rdo rje nag po chen po gur gyi mgon po'i chos skor skyo pod pusti gnyis kyi lung /
rta ra ba kun dga' legs grub kyis mdzad pa'i lam 'bras glegs bam pod sngon du grags pa'i lung yongs rdzogs/ mnga' ris paN chen padma dbang rgyal rdo rje'i gter byon gu ru'i
sgrub thabs yon tan gter mdzod skor gyi lung / nor bu bstan pa spyi'i dbang / de'i khrid/ bcu gcig zhal dpal lugs mkha' mkha' 'gro lnga skor gyi dbang / dpal rdo rje 'jigs
byed kyi dug dbang rma bya rgyas pa/ sgrol ma 'jigs pa kun sel gyi rjes gnang / 'phags pa 'od zer dri ma med pa thub dbang lha bdun pa'i dbang / gtsug tor dri med lha
lnga'i dbang / gur gyi mgon po sprin zhabs ma'i rjes gnang /

sgra mi snyan gyi tshe dbang zab mo/ 'jam dpal chos kyi dbyings gsung gi dbang phyug lha nyis brgya nyi shu rtsa dgu'i dkyil 'khor lnga'i dbang bskur ba/ gter chen chos rje
gling pa'i gter byon dpal yang dag bde chen snying po'i mtshan ma'i dkyil 'khor du dbang bzhi yongs su rdzogs pa/ grub rgyal lugs kyi tshe dpag med sprul sku'i dbang bzhi
byin rlabs kyi tshul du bskur ba/ dpal sa skya'i yab chos yang dag he ru ka lha dgu'i rdul tshon gyi dkyil 'khor du dbang bzhi mtha' rten dang bcas pa/ sprul pa'i gter
ston bzang po grags pas ru lag grom pa rgyang gi lha khang nas spyan drangs pa'i gsol 'debs le'u bdun ma dang / bsam pa lhun grub ma'i lung bcas legs par gsan no/ /mdo sngags
bstan pa'i srog shing khyab bdag bka' 'gyur ba chen po ngag dbang legs grub kyi zhal snga nas dpal kye rdo rje'i bshad rgyud thun mong ma yin pa rdo rje gur las gsungs
pa'i mkha' 'gro lnga rigs bsdus pa'i dkyil 'khor du dbang bskur ba dang / bshad rgyud thun mong ba sambu Ta las gsungs pa'i rdo rje dbyings lha so bdun ma'i dkyil 'khor
du dbang bskur ba/ 'phags pa thugs rje chen po dang phyag rgya chen po zung 'jug tu sgrub pa'i rjes gnang sngon du 'gro ba'i spyan ras gzigs kyi dmar khrid tshems bu lugs
kyi yig cha'i skor gyi lung dang bcas pa/ dpal ldan don grub kyi yig steng nas sgrol ma dmar mo'i rjes gnang / rje btsun sa skya pa'i gser chos thun mong ma yin pa ku
ru kulle lha lnga'i dbang / de'i phyi sgrub thun mong ma yin pa'i rjes gnang dang / yang ngor lugs kyi rjes gnang bcas/ ku ru kulle gsang sgrub lha lnga'i byin rlabs/ tshogs
bdag dmar chen gyi rjes gnang ngor lugs dang / thun mong ma yin pa/ dmar chen khyad par ba/ chags pa'i rdo rje/ jo lugs tshogs bdag dkar po/ gnyan lo'i dbang gi lha dmar
chung skor gsum/ 'dod pa'i rgyal po'i rjes gnang /

dus 'khor nas bstan pa'i khyung khra/ jo lugs khyung khra/ khyung nag /dpal gshin rje'i gshed dgra nag po'i rgyud nas bstan pa'i pA la'i pho nya dbyangs can ma dmar mo'i rjes
gnang bcas gsan no/ /lung gi skor la/ thog mar rgyal ba'i bka' 'gyur rin po che las 'dul ba pod bcu gsum/ sher phyin rgyas 'bring bsdus gsum pod nyi shu/ shes rab sna
tshogs dang thar lo'i mdo gsar 'gyur skor pod gcig /phal chen pod bzhi/ dkon brtsegs pod drug /theg pa che chung gi mdo sna tshogs pod sum cu so gnyis/ rgyud 'bum pod nyi
shu bcas kyi lung rgyun mi bzhugs pa cung zad yod pa rnams ma gtogs yongs su rdzogs pa gsan no/ /bstan 'gyur skor las khyad par 'phags bstod sogs bstod pa'i tshogs dang
/ phyi mtshan nyid theg pa'i gzhung grags chen bco brgyad gtso bor gyur pa'i bstan bcos mang po dang / gsang chen 'bras bu'i theg pa rgyud sde rin po che rnams kyi 'grel
bshad sogs dpag tu med pa zhig gsan mod/ de rnams re re nas smos kyis ma langs pas shes par 'dod na rje 'di nyid kyi gsan yig rin po che las rtogs par byos shig /jo bo rjes
thugs dam du mdzad pa'i chos chung brgya rtsa chos tshan brgya dang gsum/ rgyal sras thogs med kyi bka' 'bum 'thor bu'i skor pod gcig /'gro mgon dpal yes mdzad pa'i blo
sbyong snyan brgyud chen mo/ slob bshad bla ma brgyud pa'i rnam thar sogs lam 'bras slob bshad skor/ ngag dbang chos grags kyi lam 'bras pod/ gzhung bshad sras don ma bcas
dang / dpal sa skya pa chen po rje btsun gong ma lnga'i bka' 'bum pod bco lnga la lung med 'ga' zhig ma gtogs sde spar ltar yongs su rdzogs

pa/ gzhan yang blo sbyong brgya rtsa'i pod dkar chag ltar dang / ma Ni 'aka' 'bum/ rin spungs skor gsum/ ngor chen sangs rgyas phun tshogs kyis mdzad pa'i skor 'ga' zhig /rje
nyid kyi bka' 'bum skor phal cher sogs kyi lung mtha' yas pa zhig gsan no/ /kun mkhyen bu ston gnyis pa mchog gi sprul pa'i sku rdo rje 'chang rin chen blo gsal bstan
skyong gi drung nas mchog gi dang po'i sangs rgyas dpal dus kyi 'khor lo'i dkyil 'khor du rjes gzung / sta gon/ 'jug pa sogs sngon du 'gro ba'i byis pa 'jug pa'i dbang bdun/
dbang gong ma/ gong chen/ rdo rje slob dpon bdag po chen po'i dbang dang bcas pa/ rgyud 'grel pa dang bcas pa'i bshad lung zab mo/ de'i sgrub dkyil sbyin sreg sogs kyi
skor dang / sbyor drug skor gyi yig cha bcas bu ston pas mdzad pa'i lung / spyan ras gzigs padma drwa ba'i dbang bzhi yongs rdzogs/ dpal 'khor lo sdom pa sbyangs pa'i yon
tan lwa ba pa lha bcu gsum ma'i dbang / bde mchog sdom 'byung lha bcu gsum ma'i dbang / phyag na rdo rje 'khor lo chen po lha bco brgyad kyi dbang / dpal gshin rje'i gshed
dmar po lha bcu gsum ma'i dbang / bde mchog dril bu lha lnga phyi dkyil dang lus dkyil gyi dbang bzhi yongs rdzogs/ dril bu rim lnga'i zab khrid/ rnam 'joms dkar po
lha bcu dgu'i dbang / phyag rdor 'gro bzang lugs kyi dbang / phyag rdor gos sngon can gyi rjes gnang sngon 'gro'i rnam sras kyi rjes gnang bcu bdun yongs su rdzogs pa/ rtsa
rgyud de nyid 'dus pa'i dngos bstan bcom ldan 'das rdo rje dbyings rtsa ba'i lha so bdun mgron thabs stong du bzhis dman pa'i dkyil 'khor chen por

dbang bskur ba/ ngan song thams cad yongs su sbyong ba'i rgyud las gsungs pa'i dkyil 'khor bcu gnyis kyi dbang / 'phags pa don yod zhags pa lha mang gi dbang / spyod rgyud
rnam snang mngon byang gi dbang / ma hA mA yA lha lnga'i dbang / bla ma dam pas mdzad pa'i lam 'bras pod nag ma'i lung yongs rdzogs/ lam skor dgu'i lung / phyag chen lhan
cig skyes sbyor gyi dbang / khrid/ rgyab rten lung dang bcas pa/ skyes mchog 'ba' ra ba'i rnam thar dang 'gur 'bum gyi lung / de nyid kyi bka' 'bum gyi lung bcas gsan no/
/bstan pa'i nyi ma zhabs drung rin po che nam mkha' rgyal mtshan gyi drung nas smin gling gter chen 'gyur med rdo rjes bka' gter gyi gdams pa ci rigs pa phyogs gcig tu
bsgrigs pa 'dod 'jo'i bum bzang gi dbang rjes lung gi skor bcas yongs su rdzogs pa/ slob dpon 'gro bzang lugs kyi phyag rdor gos sngon can gyi rjes gnang / rnam sras ser
chen lha dgu'i rjes gnang / khyung dmar gyi rjes gnang lung dang bcas pa/ gshin rje'i gshed dmar po'i rjes gnang / gshin rje'i gshed dgra nag po lha bcu gsum thod pa bzhi
dang bcas pa'i dkyil 'khor du dbang bskur ba/ phyag rdor gtum po khyung lnga'i rjes gnang / tshe reng ma mched lnga'i rjes gnang / grub chen khyung po rnal 'byor gyis spyan
drangs pa'i ye shes mgon po phyag drug pa'i skor dpal ldan shangs pa bka' brgyud kyi gser chos bcu gsum du grags pa'i rjes gnang thun mong ma yin pa snying zhugs kyi
rjes gnang dang bcas pa/ gzhan yang 'phags pa'i gnas brtan bcu drug gi rjes gnang / 'jam dpal dang sa paN sbags sgrub kyi byin rlabs zab mo/ 'phags pa thugs rje chen

po bcu gcig zhal gtso rkyang / gtsug tor rnam par rgyal ma lha dgu/ khro bo gtsug tor 'bar ba/ phyag na rdo rje u tsArYa/ grwa mngon dzam dmar phyag drug pa/ phag mo dkar mo
shes rab gsal byed bcas kyi rjes gnang / ma gcig thub pa'i rgyal mo'i lugs kyi tshe dbang zab mo/ gu ru yon tan gter mdzod kyi byin zab dbang bskur zab mo/ yar klung lo
tsA ba grags pa rgyal mtshan gyis bsgyur ba'i sgrub thabs rgya mtsho'i rjes gnang yongs rdzogs/ mchims nam mkha' grags kyis phyogs gcig tu bsgrigs pa'i snar thang brgya
rtsa'i rjes gnang yongs rdzogs/ lam 'bras kyi cha lag lus sbyong bsdus pa yan lag lnga sbyong / rgyas pa nyi shu pa/ phrin las sum cu rtsa gnyis zhal shes dang bcas pa'i
bka' khrid dpyis phyin pa gsan par mdzad cing / rje btsun sa ru bya bral ba'i lugs kyi gcod dbang nam mkha' sgo 'byed kyi chos dbang sems la bskur ba dang / rdel bu byin
rlabs bcas legs par gsan/ de dang 'brel bar grub dbang sa ru pa yab sras rjes 'brang dang bcas pas mdzad pa'i gcod yul gyi gdams pa zab mo rnams kyi lung dang / zhar byung
drung kun dga' rin chen lugs kyi gcod skor yig cha 'ga' zhig gi lung / rgyal ba rdo rje 'chang kun dga' bzang po'i bka' 'bum pod bzhi'i nang lung med skor cung zad ma gtogs
yongs su rdzogs pa gsan/ gzhan yang ljags lung phran bu 'ga' zhig gsan pa ni smos kyis ma langs so/ /dpal sa skya pa chen po sngags 'chang bdud gyi stobs 'phrog ngag
dbang kun dga' rin chen gyi drung nas dpal ldan sa skya pa'i yab chos rdo rje phur pa'i stod las byang chub sgrub

pa'i dbang dang / smad las drag po sgrol ba'i rjes gnang / de'i sgrub dkyil gyi lung / khri chen thams cad mkhyen pa ngag dbang bkra shis rin chen gyi zhal snga nas mnga' bdag
nyang nyi ma 'od zer gyis lho brag srin mo sbar rjes kyi brag nas spyan drangs pa'i gu ru drag po dmar chen gyi dbang bzhi byin rlabs kyi tshul du bskur ba/ 'jam mgon
phyogs kyi glang po'i drung nas grub chen thang stong rgyal po'i lugs kyi tshe rta zung 'brel gyi tshe dbang zab mo bcas gsan no/ /snyan brgyud bstan pa'i mnga' bdag 'dar
mkhan chen kun dga' 'jam dpal gyi drung nas dpal rdo rje 'jigs byed rwa lugs thun mong ma yin pa drag po khros pa lha bcu gsum gyi dbang bzhi yongs su rdzogs pa/ de dang
'brel bar rdzogs rim rwa khrid mkha' 'gro'i snyan rgyud kyi zab khrid zab mo legs par gsan/ yang rdo rje 'jigs byed kyi sngags btu'i byin rlabs/ las gshin dpa' gcig yab
yum/ las gshin khrag mdog yab yum/ las gshin bse bya bzhi skor/ 'jigs byed dpa' gcig zhal phyag yongs rdzogs/ 'jigs byed dpa' gcig zhal gcig phyag gnyis bcas kyi rjes gnang
dang / de dag gi lung skor 'ga' zhig /gter ston rkyang mo grags nas brgyud pa'i dpal rta mgrin yang gsang khros pa dbang chen lha dgu dang / tshe dbang gying lnga gza'
gdong bcas yongs rdzogs/ 'phags pa rig pa chen mo gza' yum gtso 'khor rnams dang / dzam ser nag /'phags pa don yod zhags pa lha lnga/ rdo rje gur nas gsungs pa'i sor 'brang
ma dkar mo/ ri khrod lo ma gyon ma/ lha mo nor rgyun ma/ gnod sbyin chen po beg tse 'khor mang bcas kyi rjes gnang /

seng ldeng nags sgrol gyi rjes gnang sngon du 'gro ba'i slob dpon nyi ma sbas pa'i lugs kyi sgrol ma nyer gcig gi rjes gnang yongs rdzogs/ tshar pa'i chos spyod skor gyi lung
rnams gsan yig tu gsal ba bzhin dang / khyad par rdo rje nag po chen po gur gyi mgon po'i chos skor la/ mgon po gri gug lha lnga rgya gzhung lugs dang snyan brgyud lugs
gnyis/ lha brgyad/ lha bcu gnyis ma/ lha bcu bdun ma rnams kyi dkyil 'khor du mngon par dbang bskur ba dang / rjes gnang skor la/ ba ri lo tsA ba nas brgyud pa'i mgon rkyang
/ lcam dral lha gsum/ lha brgyad thun mong ba dang / thun mong ma yin pa/ lha bcu gnyis ma thun mong ba dang / thun mong ma yin pa/ khro bcu'i rjes gnang bka' rgya
shin tu dam pa/ gsang khrid lha dgu/ lha mo dud sol ma'i phyi sgrub thun mong ba dang / gsang sgrub thun mong ma yin pa/ phyi'i las mkhan gcer bu zangs gri can/ nang gi las
mkhan ber nag zangs gri can/ gsang ba'i las mkhan pu tra ming sring / ru mtshon gyi las mkhan bran bdud gshin rje nag po thun mong ba dang / thun mong ma yin pa rnams
kyi rjes su gnang ba dang / rdo rje brag rdzong ma'i bsrung bzlog gsad mnan bzhi gtso bor gyur pa'i man ngag phyi'i brag rdzong / drag po sngags rgod nang gi brag rdzong
/ sems nyid ye shes kyi 'khor lo gsang ba'i brag rdzong ste phyi khrid yongs rdzogs/ bsnyen sgrub las gsum gyi sgo nas gsang ba thun mong ma yin pa'i khrid rim rnams dang
/ dpal gsang ba 'dus pa rtsa ba'i rgyud nas bstan pa'i zhing skyong stobs 'phrog dbang po gdong bzhi pa'i skor la/ bsnyen dus kyi

mgon po/ sgrub dus kyi mgon po thun mong ba dang / thun mong ma yin pa/ dpal mgon gdong brnyan can/ gsang sgrub thun mong ma yin pa/ dkar po tshe 'phel thun mong ba dang /
thun mong ma yin pa/ ser po rgyas byed lha lnga dang / lha dgu ma/ dmar po dbang sdud/ sngon po bgegs 'joms/ brtsegs zhal can nam gnad dbab kyi mgon po/ khyung zhal can/
seng ge nag po/ bram nag shan pa drug bskor/ bram ze mngags gtad bcas kyi rjes su gnang ba rnams dang / sngon 'gro dngos gzhi rjes gsum tshang ba'i sgo nas gsang khrid zab
mo bcas legs par gsan zhing / de dag gi rgyab rten du be'u bum nor bu'i do shal dang / ha la nag po'i pod gnyis dkar chag ltar shin tu tshang ba dang / der ma 'dus pa'i
yig cha 'ga' zhig gi lung bcas gsan pa gsan yig rin po che las rtogs par bya'o/ /dpal zhwa lu ri phug gi byang gling chos kyi khri la zhabs sen rnam par bkod pa rin chen
blo bzang mkhyen rab dpal bzang po'i drung nas bu lugs rdo rje mi 'khrugs pa lha bcu gsum gyi dkyil 'khor du dbang bskur ba dang / bshad rgyud rdo rje rtse mo las gsungs
pa'i dpal gsang ba mchod chen rigs bsdus pa'i dkyil 'khor chen po'i dbang bka' bcu yongs su rdzogs pa dang / gzhan yang zhwa lu'i bka' srung gi gtso bo mgon po beng dmar
po'i rjes gnang / 'dod khams dbang phyug rdo rje rab brtan ma'i rjes gnang thun mong ba dang / thun mong ma yin pa/ tshe sgrub bu ston gong khug ma'i rigs lnga'i dbang bskur
ba dang / thams cad mkhyen pa bu ston rin chen grub kyi bka' 'bum pod lnga'i

ljags lung rje blo gsal zhabs kyi drung nas gsan pa'i 'phros (cha)pa man dang thugs sras lo tsA ba'i bka' 'bum pod gnyis bcas lung med rnams ma gtogs yongs su rdzogs pa dang
/ rdo rje 'chang rin chen blo gsal bstan skyong gi bka' 'bum phal cher gyi lung bcas gsan no/ /mtha' yas pa'i dge ba'i bshes gnyen po chen po 'jam dbyangs phrin las drung
nas mkhas pa chen po tho yon rin po che don grub rgyal mtshan dpal bzang po'i zhal snga nas bsgrigs pa'i dbang brgya'i nang nas thub pa dam tshig gsum bkod/ sman lha/
gdugs dkar lha bcu bdun ma dang / lha so bdun ma/ rnam 'joms sngon po/ snur lugs rnam 'joms/ gza' yum/ dpal mchog rigs bsdus/ dpal mchog rdo rje sems dpa'/ khams gsum rnam
rgyal/ 'jam dpal gsang ldan/ 'jigs byed dpa' gcig /'jigs byed zhe dgu ma/ gshin rje gdong drug /bde mchog stod 'grel lugs/ bde mchog ngam rdzong snyan brgyud/ bde mchog
mkha' 'gro snyan brgyud 'bring po lha bcu bdun ma nA ro lugs/ bong zhal can/ mkha' 'gro rgya mtsho/ kye rdor dznyA na lugs sam nA ro lugs/ rngog lugs kye rdo rje/ rngog
lugs bdag med ma/ rngog lugs kye rdor rigs bsdus/ dus gsum mkhyen pa'i thugs dam bde mchog lha lnga/ rdo rje phag mo/ dgyes rdor lha lnga rnams kyi dbang / sgrol ma lha lnga
dang / rta mgrin shwa na bzhi skor gyi rjes gnang / mi tra lugs kyi spyan ras gzigs rgyal ba rgya mtsho'i dbang dang bcas pa ste/ mdor na rjes gnang gnyis dang bcas pa'i
dbang nyer dgu legs par gsan/ yang bde mchog

mkha' 'gro snyan brgyud yab bka' lha drug cu rtsa gnyis kyi dbang dang / yum bka' phag mo lha bco lnga'i byin rlabs bcas gsan/ yang smra ba'i seng ge tho yon rin po ches bsgrigs
pa'i rjes gnang brgya rtsa'i skor las tshom bu nyer gcig gi maNDal la brten pa'i jo lugs sgrol ma nyer gcig gi rjes gnang / bka' gdams lha bzhi/ 'jam dkar shes rab
'khor lo/ lha mo sna tshogs yum/ srad brgyud lo gyon gtso 'khor gsum pa/ ras chung lugs kyi gtum po khyung lnga/ ras chung lugs kyi phyag rdor gtum po khra thogs/ ba ri lugs
kyi rnam 'joms ljang sngon/ mi g.yo ba sngon po/ jo lugs sme brtsegs ljang nag /khyung nag me'i spu gri/ khro bo rdo rje shugs/ lha mo shra ba Na/ thugs rje chen po bcu
gcig zhal la bde gshegs rigs bzhis bskor ba/ skyer sgang lugs kyi spyan ras gzigs gtso 'khor gsum pa/ sgrol ma gtso rkyang / sgrol dkar sku gsung thugs kyi rjes gnang
dang / gtor ma ril bu'i tshe dbang / grub rgyal lugs rta mgrin pad dbyug can/ rta mgrin zla rgyal lugs sam lcags ral can/ bo dong lugs kyi dbyangs can dkar mo/ 'jigs byed
dpa' gcig zhal gcig phyag gnyis pa/ 'jigs byed sngags btu/ rdor sems yum can/ rdor sems yab rkyang / gsang 'dus sngags btu/ bde mchog sngags btu/ rgwa lo'i lugs kyi bde
mchog lhan skyes/ stag lung pa'i thugs dam bde mchog dpa' gcig /rdo rje phag mo thang lugs kyi byin rlabs brda dbang / bde mchog dkar po/ phyag rdor 'khor chen/ 'phags lugs
dzambha la zhal gsum phyag drug pa yum can/

chab mdo zhal ngo yab sras kyi thugs dam lcags ri'i phyi las mi 'da' ba'i zab chos grub chen mi tra dzo ki'i man ngag chos drug tu grags pa thugs rje chen po rgyal ba rgya
mtsho/ phyag na rdo rje/ 'jam dbyangs/ tshe dpag med/ sgrol ma/ dzambha la bcas/ de'i cha lag rta mgrin dmar chung dang / bka' srung brag lha mgon po bcas brgyad/ mgon po
phyag bzhi pa/ phyag bzhi pa mgon dkar 'chi bdag 'joms pa/ mgon dmar dngos grub lcags kyu/ mgon ser dgos 'dod kun 'byung / mgon ljang phrin las lhun grub ste rjes gnang
bzhi bcu zhe brgyad bcas dang / yang 'jigs byed zhal phyag yongs rdzogs/ legs ldan mched gsum gyi rjes gnang bcas gsan no/ /lung gi skor la/ bstod pa brgya lnga bcu pa slob
dpon rta dbyangs kyis mdzad pas mtshon rgyud so so'i 'grel pa dang / sgrub thabs sogs 'phags yul mkhas pa'i bstan bcos mang du gsan pa rnams ni bri bar ma nus pas zhib
par gsan yig rin po che las rtogs par bya'o/ /gzhan yang bcom ldan 'das sman gyi bla ma'i rnam 'phrul drang srong rig pa'i ye shes kyis gsungs pa'i rtsa rgyud/ bshad rgyud/
man ngag rgyud/ phyi ma rgyud de sman gyi rgyud bzhir grags pa'i lung / man ngag rgyud kyi lhan thabs mi dbang sangs rgyas rgya mtshos mdzad pa/ dar mo sman rams pa blo
bzang chos grags kyis bsgrigs pa'i gdams ngag bka' rgya ma bcas/ bka' gdams glegs bam rin po che pha chos le'u nyi shu rtsa drug /bu chos le'u nyi shu rtsa gnyis/ ngo
mtshar ba'i gtam 'thor bu'i le'u gcig /gzhan yang lo rgyus la sogs pa

phran 'ga' zhig ste yongs dril yig sna nga drug gi lung / be'u bum sngon po'i 'grel pa slob dpon jo bos mdzad pa/ blo sbyong legs bshad kun 'dus kyi pod sogs bka' gdams gong
ma rnams kyi gsung rab mang po/ jo nang sprul sku kun dga' snying po'am/ tA ra nA tha'i bka' 'bum deng sang lung rgyun gang bzhugs kyi lung bcas gsan no/ /yang sku na phra
mo'i skabs zhwa ser bstan pa'i gtsug rgyan brag dgon zhabs drung rin po che dkon mchog bstan pa rab rgyas drung nas zab chos 'ga' zhig gsan te/ de'ang theg pa chen po'i
blo sbyong don bdun ma'i gdams pa zab mo glegs bam bcas kyi lung / bka' gdams lha bzhi'i rjes gnang / dbyangs can dkar mo'i rjes gnang thun mong ma yin pa/ phyag rdor
'khor chen lha bco brgyad pa dang / gshed dmar lha bcu gsum ma'i dbang / phyag rdor u tsArYa dang / dbyangs can ma dmar mo'i rjes gnang / 'jigs byed kyi dug dbang rma bya
rgyas pa/ bde mchog dril bu phyi dkyil lha lnga dang / lus dkyil gyi dbang / rta mgrin dmar po padma'i dbyug to can gyi rjes gnang bcas gsan/ gzhung lugs smra ba dga' ldan
dpon slob byams pa smon lam grags pa'i drung nas lam 'bras bla ma brgyud pa rgya gar pa'i lo rgyus nas bzung yab rje bsod nams rin chen bar gyi lam 'bras tshogs bshad
bla ma brgyud pa'i rnam thar skor gyi lung rnams gsan/ rnam 'dren dam pa mnga' ri'i bla ma kun dga' 'jam dbyangs drung nas o rgyan mchog gyur bde chen gling pa'i gter byon
thugs sgrub bar chad kun sel gyi dbang dang / gza' yum gtso 'khor rnams kyi dbang bskur ba gsan/ sgrub brgyud bstan pa'i nyi ma gangs ri'i rdo rje 'dzin pa 'jigs

med chos kyi rgyal mtshan drung nas kun mkhyen padma dkar po'i dag pa'i gzigs ngor shar ba'i gur drag phur sham can gyi stod las byang chub sgrub pa dang / smad las dgra bgegs
sgrol ba'i byin rlabs zab mo/ des mdzad pa'i bla ma drag po kI la ya'i man ngag gi lung dang / dmar khrid mdor bsdus bcas gsan/ yang chab mdo rgya ra sprul sku rin po
che 'phags mchog 'jigs med thub bstan chos kyi dbang phyug gi drung nas mi tra'i khrid drug la lha rang rang gi dbang bskur ba dang rjes gnang sngon du 'gro bas/ spyan ras
gzigs gsung gi khrid/ 'jam pa'i dpal sku'i khrid/ phyag na rdo rje thugs kyi khrid bdud dpung 'joms byed/ tshe dpag med yon tan gyi khrid 'chi med rdo rjai'i sku sgrub
pa/ sgrol ma 'jigs pa brgyad skyob phrin las kyi khrid 'khor ba'i 'phrang sgrol ba/ dzambha la ser po'i khrid dngos grub char 'bebs rnams dang / chos skyong brag lha mgon
po'i rjes gnang / de dag gi rgyab rten du grub chen mi tra dzo ki'i thugs dam lha drug gi rtsa ba'i chos tshan thems yig dkar chag gsal ba'i me long las byung ba'i chos
skor rnams kyi lung bcas legs par gsan no/ /chos kyi spyan ldan bla ma bstan pa dar rgyas drung nas slob dpon chen po sa ra has bkral ba'i sangs rgyas thod pa lha nyer lnga'i
dbang dang / dpal rdo rje 'jigs byed sa lugs kyi dbang bzhi yongs su rdzogs pa gsan pa ste/ mdor na bka' chos kyi rigs gsan pa de rnams kyang 'dir ni rags pa tsam smos
par zad kyi/ 'dir ma 'dus pa'i yig cha so so'i lung dang / gzhan yang gsang sngags gsar rnying gi dbang lung man ngag rnams kyis gtsos phyi nang gi rig pa'i gnas ji snyed
pa gsan pa'i tshul zhib mor phye

na mtha' yas shing brjod pa'i grangs las 'das pa zhig snang mod/ 'dir ni yi ges 'jigs pas bri bar ma nus kyang blo gros dang skal bar ldan pa'i gang zag dag gis rje 'di'i gsan
yig yid bzhin gyi nor bu rin po che'i bang mdzod bye ba phrag brgya'i sgo 'phar dus gcig tu dbye ba dang mtshungs pa dag la zhib tu gzigs te rmad du byung ba'i rnam par
thar pa rgya mtsho chen po dang 'dra ba 'di lta bu'i rjes su bslab par bya'o/ /de ltar thos pa rgya mtsho'i pha rol tu phyin pa de'ang / 'phags pa lhag pa'i bsam pa bskul
ba'i mdo las/ ji ltar shun pa de bzhin smra ba ste/ /ro lta bu ni 'di la don sems yin/ /de lta bas na smra la dga' spangs te/ /rtag tu bag yod byos la don soms shig /smra
ba'i nyes pa 'di 'dra rtogs gyur cing / /don gyi yon tan mchog 'di shes nas ni/ /'di na byang chub mkhas pa gang yin pa/ /des ni don bsam pa la dga' bar gyis/ /zhes
gsungs pa ltar thos pa tsam du ma bzhag par bsams byung gi shes rab kyis thos pa'i don la yang dang yang du dpyad cing rigs pa'i tshogs mtha' yas pas gtan la phab pa'i sgo
nas/ zab mo lta ba'i gnas lugs la rgya chen spyod pa'i rim pa sgom pas nyams su len pa sogs kyi gnas skabs gang dang gang la'ang ma rtogs pa dang / log par rtog pa dang
/ the tshom gyi 'ching ba sogs 'khrul pa'i dri ma phra mo tsam yang med par thugs kyi dpyad pa yongs su rdzogs par mdzad pa yin no/ /zhabs sen nyi ma 'char ka'i 'od kyis
ni/ /mtha' klas rgyal ba'i cod pan mdzes gyur kyang / /bshes gnyen nor bu'i phreng bas gtsug tor mchog /slar yang mdzes pa dam pa'i rtse mor bsgrubs/ /rnam pa thams cad
mkhyen pa'i

bang mdzod du/ /da dung thos pa'i nor bu cher sdud pas/ /nam yang chog mi shes pa'i blo gros can/ /'di yi dgongs pa nam zhig gang bar 'gyur/ /sman mdzad khyed kyis bdog pa
ji snyed pas/ /mtha' klas 'gro ba'i re 'dod skong zhes rdzun/ /gzhan du rnam mang shes bya nor bu'i tshogs/ /ma byin par yang bdag gir bzhed 'di ci/ /ji snyed shes bya rgya
mtsho'i khyon gyis kyang / /nam mkha'i mtha' ltar yangs pa'i mkhyen rab la/ /cha tsam 'gran par ma bzod mgon khyod kyi/ /thugs kyi bum bzang mchog tu yib bam snyam/ /smra
ba'i shun pa spangs te rtse gcig tu/ /zab mo'i don la spyod pa mngar ba'i ro/ /rnam par dpyod ldan khyod kyis myong ba ltar/ /srid na blo ldan brgyas kyang myong ba med/
/ces khams gsum chos kyi rgyal po mkhan chen rdo rje 'chang byams pa kun dga' bstan pa'i rgyal mtshan dpal bzang po'i rnam par thar pa yon tan mtha' yas pa'i rgya mtsho
dngos grub kyi rba rlabs rnam par g.yo ba las/ phyi nang gi rig pa'i gnas rnams la mang du thos pa yongs su btsal ba'i skabs te gsum pa'o// // ! de nas dgung grangs nyer
gsum pa'i skabs phan khang mkhan rin po che kun dga' bstan pa'i blo gros nas sa skya bdag chen rin po cher e wa~M bla brang gi mkhan po'i dgongs khrol nan tan du zhus
stabs ngor gyi bla khag khang tshan rnams la mkhan po'i 'os 'du 'phral du 'bul dgos kyi bka' lung gnang bar/ e wa~M pa'i bla khag khang tshan thams cad kyis/ deng gi skabs
'dir byang phyogs thub pa'i rgyal tshab rgyal ba rdo rje 'chang kun dga' bzang po nyid rang bstan nyi zla lta bur slar yang spel ba'i slad du bsam bzhin sku'i skye

ba bzhes par gdon mi za ba rje btsun 'jam pa'i dbyangs 'di nyid bzhugs bzhin par/ 'gro mgon sangs rgyas yod bzhin du/ /ston pa gzhan la gus byed pa/ /yan lag brgyad ldan chu
'gram du/ /ba tshwa'i khron pa rko ba bzhin/ /zhes gsungs pa ltar mgon po 'di lta bu la gsol ba 'debs pa spangs te/ ston pa gzhan du 'tshol ba ni ha cang dgos med du zad
pas/ da ni nges par rje btsun dam pa 'di nyid la snying gi dkyil nas gsol ba 'debs pa las 'os ma mchis so snyam du phan tshun 'gro ba tsam yang mi dgos par bsam pa chig
dril du mthun te thams cad kyis mgrin gcig tu gsol ba rtse gcig btab kyang re zhig zhal gyis ma bzhes par/ slar yang bla grwa rnams nas 'jam mgon bdag chen rin po cher snyan
zhu de ltar phul bas/ dpal sa skya nas bdag chen rin po che sku mched rnams dang / stobs kyi 'khor los sgyur ba gnam bskos dga' ldan pho brang ba nas kyang rje 'di nyid
chos kyi khri la zhabs sen 'khod pa zhig byung na snyigs ma lnga po bdo ba'i dus 'dir srog chad kha mar bdud rtsi lta bu bstan 'gror sman yon chen por 'gyur bar dgongs
te gdan sa'i khur bzhes mdzad dgos pa'i bka' lung lan gcig ma yin par yang nas yang du nan tan du stsal ba dang chab cig e wa~M pa'i bla grwa rnams nas kyang phyag gi me
tog ri bo ltar brtsegs nas gsol ba rtse gcig tu btab par/ spyir de skabs bla khag gi zhabs drung 'ga' re bzhugs kyang 'ga' zhig khams phyogs su bzhugs pa dang / 'ga' zhig
dgung grangs nar ma son zhing sku yon gzigs skyong gi skabs yin stabs zhu yul du cher ma gyur mod/ 'on kyang rgyal ba'i bstan pa la ston pa gnyis pa lta bu'i mdzad phrin
can

'jam dbyangs mkhyen brtse'i dbang po dang / mdo sngags bstan pa'i srog shing 'jam pa'i dbyangs ngag dbang legs grub gnyis ka bzhugs yod pa las/ 'jam mgon bka' 'gyur ba chen
po ni de skabs grwa rkyang gi tshul du bzhugs shing / khyad par zang zing gi dngos po rnams rnyed pa dang gtong ba dus gcig pa'i rnam thar skyong ba la brten nas/ bla brang
gi rtsis sprod sogs gang ci'i thad nas re zhig thugs 'gan lcogs min gyis snyan zhu 'bul gnang mdzad ma bde'ang / 'jam dbyangs mkhyen brtse'i dbang po nyid dus de tsam
na dbus gtsang khams gsum du 'gran zla dang bral ba'i mkhas grub chen po 'phags yul gyi shing rta chen po gnyis dang rnam par dbye ba cung zad kyang ma mchis par dpyod ldan
thams cad kyi mthun snang du grub pa dang / ma zad thar rtse rang gi sku ngos kyi grangs su'ang bzhugs stabs cis kyang gdan sa mdzad thub kyi zhu ba yang yang nan tan
du 'bul gnang mdzad kyang gtan nas zhal gyis ma bzhes par/ slar yang rje de nyid kyi gsung gis/ spyir thar rtse rang gi gdung rigs su byon pa'i bla ma su'ang mi bzhugs pa
zhig yin na bdag gis kyang bgyi sgo gang 'os byed pa gzhir bcas kyang / da lta ni rje btsun 'jam pa'i gter chen nyid rin po che lta bu bzhugs bzhin du bdag gis mkhan po
'os su mi che bas/ da ni gdul bya'i 'gro ba 'di dag gi don la ched du dgongs te rje nyid kho na gdan sa chen po'i bzhugs khrir pheb thub pa zhig cis kyang mdzad dgos so
zhes phyir zhing bka' nan zlog tu med pa stsal bar mdzad do/ /de'i dgongs gzhi'ang spyir sems can rnams ni sngon gyi smon lam dang / rang rang gi las kyis 'phen pa mi 'dra
ba'i dbang gis skye 'chi'i phreng ba grangs

med pas 'khor ba'i skye gnas rnams su 'khor ba na yun ring po zhig nas rang rang gi dge ba'i bshes gnyen du gyur pa gang yin pa des 'dul ba ni ches sla'i/ de las gzhan du na/
lha yi rgyal pos char phab kyang / /sa bon mi rung mi 'khrungs ltar/ /sangs rgyas rnams ni byung gyur kyang / /skal pa med pas bzang mi myong / /zhes gsungs pa ltar skal
pa dang mi ldan na yon tan gyi khyad par bsam gyis mi khyab pa mnga' ba'i 'dren pa dam pa dag gis phrin las ji tsam mdzad du zin kyang 'dul bar nus pa ma yin te/ ma skyes
dgra'i 'gyod pa bsal ba'i mdo las/ bcom ldan 'das kyis bka' stsal pa/ shA ri'i bu 'jam dpal gzhon nur gyur pa 'dis rgyal po ma skyes dgra 'di bskal pa dri ma med pa zhes
bya ba na bcom ldan 'das de bzhin gshegs pa phyag bzang zhes bya ba'i gsung rab las bla na med pa yang dag par rdzogs pa'i byang chub tu sems bskyed du bcug go /shA ri'i
bu rgyal po ma skyes dgra 'di ni 'jam dpal gzhon nur gyur pa ma gtogs par sangs rgyas stong gis chos bshad kyang 'gyod pa de bsal bar bya ba'i gnas dang go skabs med
do/ /de ci'i phyir zhe na/ 'di nyid kyis 'dul ba yin te/ phyi phyir zhing 'dis chos zab mo bstan pa 'di nyid las thos par 'gyur ro/ /de bas na shA ri'i bu rnam grangs des
kyang 'di ltar rig par bya ste/ gang dang gang dag byang chub sems dpa' gang dang gang dag gis 'dul bar 'gyur ba de dang de nyid kyis chos bstan pa shes par 'gyur ro/ /zhes
gsungs pa ltar ro/ /des na rgyal ba rnams ni shes bya thams cad la chags thogs med pa'i spyan dang ldan pas mi mkhyen pa'am/ mi gzigs pa ci 'ang mi mnga' bas/ re zhig
sngon gyi las smon gyis 'phen pa'i dbang gis gdul bya 'di

dag ni rje rin po che 'di nyid kho nas 'dul ba'i dus la bab kyi/ gzhan gang gis kyang gdul bar bya ba'i gnas dang go skabs med do zhes ye shes gzigs pa'i me long du thugs kyi
dgongs par de lta bu shar bar mngon no/ /de la bdag cag gi 'dren pa dam pa 'dis rje rgyal ba gnyis pa'i chos kyi khri la zhabs kyi padmo bkod pa re zhig zhal gyis bzhes
dka' ba ltar bstan pa'ang / spyir sangs rgyas rnams ni 'jig rten gyi khams na su ni dar/ su ni rgud/ su ni 'dul ba'i dus la bab ces nyin mtshan dus drug tu gzigs pa dus
las yol ba mi mnga' bas gzhan dag gis ched du bskul ba sogs la ltos pa med kyang / rgyal ba rnams ni gang la gang 'dul gyi mdzad pa 'ba' zhig ston pa yin pas/ 'jig rten
pa dag rgyal po dang blon po la sogs pa che zhing mtho ba rnams dang / kun gyi tshad mar gyur pa'i gang zag dag gis gsol ba 'debs pa sogs shin tu che zhing gnyen pa'i spyod
pa dag la yid ches shing ngo mtshar du bzung nas de 'dra'i rjes su zhugs par sems pa yin la/ des na bdag cag gi ston pas kyang bla na med pa'i ye shes kyi bdud rtsi brnyes
nas zhag bdun phrag bdun gyi bar du chos mi gsung par/ 'jig rten kun la snying brtse mtha' yas pas/ /gzhan gyis gsol ba btab la nga mi ston/ /skye bo de dag tshangs
la dad pa ste/ /de yis gsol ba btab na 'khor lo bskor/ /zhes gsungs te thugs las chung ngu'i tshul du bzhugs pa dang / stong gsum gyi bdag po tshangs pa gtsug phud can tshangs
pa 'bum phrag drug cu rtsa brgyad brgya byin dang bcas pas gser gyi 'khor lo dang chos kyi dung la sogs pa phul te nan tan chen pos yang nas yang du gsol ba btab pa
la brten nas gzod zhal gyis bzhes pa ltar/ 'dir yang sems

can gzhug pa'i thabs su mdzad pa'i rim pa de lta bur bstan pa'o/ /gang ltar yang sngon gyi tshe rabs rnams su zhing khyad par du 'phags pa'i rnam 'dren dam pa 'di la brten
nas las bzang po mthun par bsags pa'i gdul bya dag ni rang rang gi ris so so nas 'phos te ljongs 'dir skye ba'i 'khri shing yongs su bzung / rang rang gi skal ba ji lta ba
bzhin yongs su smin par mdzad pa'i dge ba'i rtsa ba dag ni stobs dang ldan/ shin tu dbang po rno zhing brtson 'grus kyi stobs lhag par 'bar ba'i skyes bu skal ba dang ldan
pa 'ga' zhig ni gsang chen bla na med pa'i lam gyi snod rung du'ang gyur/ sa bcu'i byang chub sems dpa' chen po rnams la rgyal ba thams cad kyis 'od zer chen pos dbang
bskur ba ltar rigs kyi bdag po mtshungs zla med pa rnams kyis bstan pa'i bdag po chen por mnga' gsol ba'i bka'i bdud rtsis ni dbang bskur/ 'jig rten gyi che rgu dag gis
gtsos lha dang mi'i 'gro ba bgrang du med pas snying gi dkyil nas gsol ba rtse gcig tu btab pas kyang thugs rje'i rgya mtsho chen po lhag par g.yos te/ da ni rgyal ba gnyis
pa'i chos kyi khri chen por bzhugs te bstan pa rin po che 'dzin skyong spel gsum gyi sgo nas gdul bya'i 'gro ba 'di dag mngon mtho dang nges legs kyi grong du dkri ba'i
dus la nges par bab pa'o snyam du dgongs te/ lcags mo phag gi lo'i mgo zla ba'i gral tshes gsum par gza' skar legs 'dzom phun sum tshogs pa'i nyin yon tan rin po che du
ma'i 'byung gnas dpal e wa~M chos ldan gyi gtsug lag khang chen por/ ji ltar nor bu bai DUrYa'i kha dog lta bu la bkra shis pa'i gzugs brnyan mang po'i dbyings su 'char
ba'i bdug spos kyi dud sprin phyogs kyi tha gru kun tu khyab pa dang / srid na mdzes pa'i dar zab kyi khyad par sna tshogs pa las grub pa'i

gdugs dang / rgyal mtshan dang / ba dan la sogs pa'i yo byad kyis nam mkha'i go skabs ma lus par 'gog pa dang / 'jig rten gyi khams kyi snyan 'gyur ma lus pa phyogs gcig tu
bsdus pa lta bu'i sil snyan dang / rol mo dang / rnga bo che la sogs pa'i sgra skad kyis sa gzhi g.yo ba dang bcas bsu ba'i bkod pa bsam gyis mi khyab pas mdun bdar te gshegs
nas/ seng ge chen po brgyad kyis nam mkha'i dbyings mthon por bteg pa'i rin po che'i khri la lha rdzas kyi gos kyis bkab pa'i steng du bsod nams brgya phrag du ma las
grub pa'i zhabs mthil 'khor lo'i re'u khA mngon par bkod de/ 'phags mchog 'dus pa rgya mtsho la sogs pa lha dang mi'i 'khor sa chen po'i rdul gyi grangs dang mnyam pa
dag zil gyis mnan cing bzhugs so/ /de'i tshe sngon gyi dus su 'phags pa gzhon nu blo gros kyis rgyal ba rdo rje 'chang kun dga' bzang po de nyid dge ldan sa bzang gi khri
la mnga' gsol ba'i dus su phul ba'i chos dung rin po che dang / snyan brgyud bstan pa'i bdag po gcig pur gyur pa'i mtshon byed du lam 'bras glegs bam pod ser rje btsun rin
po che'i phyag dpe 'khrul med/ rin chen gnyis pa las grub pa'i bkra shis rtags brgyad kyi bkod pa ngo mtshar ba rnams dang / lha'i rnga bo che ltar ldir ba'i gsung dang
ldan pa'i dge 'dun gyi gnas brtan rnams kyis dbyangs snyan pos bskul ba dang bcas/ ri rab gling bzhi nyi zla dang bcas pas brgyan pa'i maNDal gyi bkod pa bzang pos thog
drangs/ thog mar mtshan mchog gsum dang ldan pa dpal ldan sa skya pa chen po'i khri 'bul dang / de'i rjes su stobs kyi 'khor los sgyur ba gnam bskos dga' ldan pho

brang pa'i bka'i mdun na 'don rnams dang / gdan sa 'di nyid na gnyug mar bzhugs pa'i bla brang khag lnga dang / khang tshan bcu gnyis dang / gzhan yang bsod nams chen po'i
dpal gyis mngon par mtho ba'i 'byor ldan sbyin pa'i bdag po nyi zer gyi rdul la co 'dri ba rnams dang bcas pas rang rang gi 'byor pa dang bstun pa'i legs 'bul gyi dngos po
zad mi shes par spungs pa spyan ras kyi gzigs pas khyab pa'i sa'i khyon thams cad phyur bur gang ste pha rol gyi phyogs mi mngon par gyur to/ /de tsam du'ang ma zad ngor
chen rdo rje 'chang de nyid kyis smin byed kyi dbang gi chu bo chen po 'bebs pa'i bzhugs gnas su gyur pa dbang khang du grags pa dang / de'i steng gi g.yab chen du 'bod
pa'i bzhugs khri so sor pheb pa na'ang 'dzad pa med pa'i khri 'bul gyi tshogs dbyar dus kyi chu bo bzhin du rgyun ma chad par gyur to/ /de ltar phul ba la brten nas so so'i
rgyud la dge ba'i rtsa ba gzhal du med pa thebs pa rnams 'khor gsum du dmigs pa med pa'i ting nge 'dzin dang thugs rje chen po zung du 'brel ba'i dgongs pa zab mo'i ngang
nas rnam pa thams cad mkhyen pa'i go 'phang thob pa'i rgyur yongs su bsngo ba'i rgyas btab ste byang chub snying po'i bar du 'dzad pa med par gong nas gong du 'phel
bar mdzad do/ /gnas skabs de dag tu'ang 'ja' sprin kha dog sna tshogs pa ljon shing ltar phyogs phyogs su gyes pa dang / pa tra ltar zlum por 'khyil ba dang / ba dan bzhin
ring por 'phyang ba sogs mchod rdzas mang po'i gzugs brnyan can gyis nam mkha'i dbyings thams cad gang bas mtshon ngo mtshar ba'i ltas phun sum tshogs pas lha dang mi'i
'jig rten pa thams cad yid rab tu 'phrogs te a la la dang ca co'i sgra chen

pos phyogs ma lus pa ral ba tsam du gyur to/ /phrin las grib bsil ring po'i chab 'og tu/ /skye rgu ngal 'tsho thob pa'i mgon po des/ /zhabs sor chu skyes bkod pa'i rdul phreng
yang / /cod pan nyid du spyi bor 'ching bar byed/ /de snyam kun rtog pir gyis yid la ni/ /ring nas bkra ba'i ri mo sgrub pa bzhin/ /dus 'dir chos kyi khri la dbang bsgyur
ba'i/ /skal bzang 'khri shing gsar pa 'gro 'dis thob/ /gang tshe bkra shis snang ba brgya phrag gis/ /'jig rten cig car khengs pa'i gtam gyis ni/ yid la ngo mtshar thob
pa'i rdzogs ldan dpal/ /gzugs can bzhin du ltad mor lhags pa ltar/ /shin tu snyigs mar gyur pa'i dus mtha' 'dir/ /'gro kun srid las sgrol ba'i snying stobs che/ /nam
yang zhum pa med pa'i dpal rtsal 'dis/ /thub pa'i nyi ma ma lus zil gyis mnan/ /thugs rje'i 'od zer gcig gis 'jig rten kun/ /gsal mdzad rgyal ba'i nyi ma dus mtha' 'dir/
/'di ltar shar ba'i legs byas bsgrubs gyur pa'i/ /'gro 'di'i bsod nams gting mtha' su yis rtogs/ /ces khams gsum chos kyi rgyal po mkhan chen rdo rje 'chang byams pa kun
dga' bstan pa'i rgyal mtshan dpal bzang po'i rnam par thar pa yon tan mtha' yas pa'i rgya mtsho dngos grub kyi rba rlabs rnam par g.yo ba las/ rje rgyal ba gnyis pa'i chos
kyi khri la bstan pa'i bdag po chen por mnga' gsol ba'i skabs te bzhi pa'o// // ! de ltar rje rgyal ba gnyis pa'i chos kyi khri la zhabs sen rnam par bkod pa'i skal bzang
gi nyi ma 'jig rten gyi bla na 'char ba de nyid nas brtsams te gdul bya skal ba dang ldan pa rnams la chos kyi

'khor lo rgyun mi 'chad pa zhig bskor bar mdzad pa yin la/ de'ang rje btsun dam pa 'di'i sku gsung thugs kyi gsang ba bsam gyis mi khyab pa'i rnam par thar pa mtha' dag ni
'phags pa'i gang zag rnams kyis kyang blos dpag par mi nus mod/ re zhig bdag cag la sogs pa tshu rol mthong ba'i gdul bya thun mong ba rnams kyi snang ngor yang tshul khrims
dag pas sku gtsang ba/ shes rab dag pas lung rigs mkhas pa/ lhag bsam dag pas gzhan la phan par dgongs pa sogs dge ba'i bshes gnyen gyi mtshan nyid ma lus pa dang ldan
pa ni kun gyi mngon sum du grub pas lha dang bcas pa'i 'jig rten kun gyi tshad ma'i gnas su gyur pa yin zhing / khyad par du sems can thams cad bla na med pa'i byang chub
chen po'i go 'phang la 'god par bzhed pa'i thugs bskyed bzang pos kun nas bslangs te/ ji skad du stsal ba'i chos rnams gdul bya'i nyon mongs pa'i gnyen por smin te gnas
lugs zab mo'i don bde blag tu rtogs pa'i rgyur gyur na ci ma rung snyam pa'i dgongs pa bla na med pa mnga' ba dang / gdul bya'i bsam pa tha dad pa'i dbang gis chos kyi
rnam grangs rigs mi 'dra ba mang po 'chad pas nyin mtshan khor yug tu 'da' zhing bar chad pa med pa dang / lo zla la sogs pa sbrel bas ha cang rgyun ring du gyur pa rnams
la thugs skyo ba dang dub pa med par bzod pa chen po'i go cha dang ldan zhing / gzhan gyis dris pa dang rtsod pa bzod cing spobs pa thogs pa med pas de dag la lung rigs
dang mi 'gal ba'i lan legs par btab ste gdul bya'i the tshom gyi drwa ba ma lus pa gcod par nus pa dang / chos dang gang zag la sdang ba'i skye bo phyogs 'dzin can dag gi
log sgrub la 'khon 'dzin med par bzod pa'i stobs

lhag par 'bar ba sogs 'chad pa po'i yon tan phun sum tshogs pa dang ldan pas mi 'chad pa dang / log par 'chad pa dang / the tshom gyis 'chad pa sogs 'chad pa'i skyon thams
cad dang bral ba'i sgo nas gdul bya shes rab dang ldan zhing rgya chen po la sogs pa rnams la rgya mtsho chen po dang 'dra ba'i chos kyi rnam grangs shin tu zab cing mur
thug pa med pa'i gsung bshad 'byams su klas pa stsal ba'i chos thun gyi dbu snga dro'i dus tsam nas tshugs su zin kyang / slar chos ra grol ba na mtshan phyed kyi dus las
brgal ba 'ba' zhig 'byung ba yin la/ yang sngar thos pas rgyud ma sbyangs pa'i gang zag blo gros dman pa dbang brtul gyi rigs kha cig la ni/ ji skad du/ brda sprod pa dag
ji lta bu/ /yi ge'i phyi mo klog 'jug ltar/ /de bzhin sangs rgyas gdul bya la/ /ji tsam bzod pa'i chos ston to/ /zhes gsungs pa ltar thog mar go bde ba'i phyir nyung zhing
'dus pa'i ngag gis brjod bya'i don shin tu rags pa ston cing / phyis de dag la goms te cung zad dpyod nus par gyur pa na tshig don phra zhing phra ba nas bstan pas blo
gros rim gyis 'phel te dbang po rtul po rnams kyang rnon po'i go sar na 'pho bar mdzad pa yin la/ de las kyang dbang po rtul zhing sngar chos kyi rnam grangs tshig don
gang yang rna bar ma son pas chos skad ye ma chags pa'i rmongs pa gti thug pa kha cig la ni bdag cag lta bu la'ang bka' stsal te tshig 'bru re re nas slob tu 'jug par gnang
bas mtshon/ mdor na thabs tshul ji snyed pa'i sgo nas sems can rnams yongs su smin par mdzad pa la thugs skyo ba dang dub pa mi mnga' ba ste/ mdo sde rgyan las/ rgyal
sras brtson 'grus mchog la brten pa de/ /sems can tshogs

rab smin par byed pa na/ /pha rol sems dge gcig gi phyir yang ni/ /bskal pa bye ba stong du'ang skyo mi 'gyur/ /zhes gsungs pa lta bu'o/ /de dag gi skabs su'ang zhum pa la
gzengs bstod/ rgod pa la 'khor ba'i nyes dmigs legs par bshad/ rmugs pa rnams la ngo mtshar gyi gtam bshad nas ni nyan du gzhug /ces pa ltar skabs su bab pa'i gsung gi gling
bus chos nyan pa rnams kyi bying ba dang rgod pa bzlog cing 'khor ba las yid nges par 'byung ba dang / chos nyan pa la spro ba bskyed cing gzengs bstod par yang mdzad
do/ /'chad pa'i tshul de lta bu'i sgo nas gdan sa chen po'i chos kyi khri la pheb nas sa mo lug gi lo rje nyid dgung grangs sum cu so gcig tu pheb pa'i bar lo brgyad la
stod smad bar gsum nas 'dus pa'i gdul bya skal ba dang ldan pa kun gsal lam gyi skar tshogs lta bur lhags pa rnams la lo re bzhin rje btsun rnal 'byor gyi dbang phyug 'jig
bral dpal ldan chos skyong gis legs par bkral zhing / rje btsun sa skya pa yab sras rnams kyi thugs kyi nying khur gyur pa gsung ngag rin po che lam 'bras bu dang bcas
pa'i gdams pa zab mo mkha' 'gro'i zhal rlangs ma nyams pa'i smin grol gyi lam yongs su rdzogs pa rgyab rten be'u bum rnams kyi lung dang bcas pa zab cing rgyas pa tshar re
stsal ba dang / dpyid kyi dus tshigs gsum rim can gyi sgo nas gdul bya brgya phrag mang po bstan pa'i rtsa ba so sor thar pa'i sdom pa dang ldan pa la bkod pas ngur smrig
rgyal mtshan 'dzin pa'i mdangs kyis nam mkha'i kha dog kyang 'gyur ba tsam du mdzad pa dang / der yang ma zad dus nges pa med par so so'i bsam pa'i bye brag gis rang rang
gi mos pa dang mthun par chos kyi 'khor lo sna tshogs pa bskor bar gsol ba 'debs pa'i gdul bya skal ba dang ldan

pa bgrang du med pa zhig byung ste/ de rnams kyi khams dang / bsam pa dang / bag la nyal gyi rim pa dang mtshungs par chos kyi rnam grangs mtha' yas pa zhig stsal bar mdzad
de/ de dag gi tshul rnams kyang rim bzhin 'og tu brjod par 'gyur la/ seng khrir pheb pa'i phyi lo'i hor zla lnga pa'i nang tsam na sa la spyod pa'i 'og min gnyis pa dpal
sa skya'i chos grwa chen por khri mjal la pheb ste/ bdag chen khri thog pa ngag gi dbang phyug theg mchog bkra shis rin chen dpal bzang po'i drung du mgon po tshe dpag tu
med pa'i snang brnyan la sogs pa sku gsung thugs kyi rten dang / ri rab lhun po la sogs pa gling bzhi gling phran gyi bkod pas yongs su gtams pa'i rin po che'i maNDal/
bkra shis pa'i lha reg dkar po zla ba'i 'od kyis bsgos pa lta bus thog drangs srid na rin thang che ba'i dar zab kyi rigs sna tshogs pa'i tshan grangs mang po/ mtho ris lha'i
bsod nams su 'khrungs pa'i dpag bsam rkang 'thung la 'gran par nus pa'i ma hA tsi na'i ljon 'dab 'khor drug bco lnga/ rin chen gnyis pa srang lnga bcu tham pa/ shin
tu brling zhing 'gros dang ldan pa'i rta mchog gnyis dang bcas pa'i dngos 'bul gtos che ba dang / gzhan yang yab rje padma bdud 'dul dbang phyug dang / gdung sras rin chen
rnam gnyis sogs sku sger so sor 'bul ba zab rgyas dang / chos sde lho byang gi lha khang khag rnams su bzhugs pa'i rten gsum ngo mtshar can byin rlabs kyi gzi 'od 'bar
ba rnams kyi drung du mchod pa'i khyad par shin tu rgya che ba dang / sprul pa'i lha khang chen mor dge 'dun 'dus pa rgya mtshor mang ja gral 'gyed dang bcas pas mtshon/
mdor na 'phags pa kun tu bzang po'i rnam par 'phrul pa dang mtshungs pa'i mchod pa'i sprin chen po rgyas par dkrigs

pa'i sgo nas spyi dang bye brag gi bstan pa rin po che phyogs thams cad du dar zhing rgyas la/ bstan 'dzin gyi skyes bu dam pa rnams zhabs pad brtan cing thugs kyi bzhed don
'grub pa/ 'jig rten gyi khams na mi nad dang phyugs nad la sogs pa nyer 'tshe'i rigs thams cad mi 'byung zhing rdzogs ldan nyi gzhon gsar pa'i dga' ston slar yang 'char
ba'i thugs bskyed smon lam nan tan chen pos mdzad do/ /de skabs padma bdud 'dul dbang phyug las mgon po khro bcu'i rjes gnang / ngag dbang kun dga' rin chen las gur drag
gi dbang / khri chen bkra shis rin chen las yang phur gnyis kyi dbang sogs bka' chos mang du gsan/ de skor gyi thugs brel rnams chod mtshams kha'u chu tshan du pheb ste
sku'i 'phrod gzhes kyi chab tshan zhag bdun phrag tsam mdzad rjes kha'u brag rdzong dang / byas 'gyur sogs kyi gnas mjal zhib par mdzad/ de nas rim par pheb ste 'dus pa rgya
mtsho'i ser sbreng gis bsu ba'i bkod pa phun sum tshogs pa dang bcas dpal e wa~M chos ldan du pheb/ 'jam mgon bka' 'gyur ba chen po'i drung nas dpal rdo rje 'jigs byed
skyo lugs rwa rtse sems 'dzin gyi bka' khrid sogs zab chos mang du gsan/ gzhan yang rgyud sde chen po 'ga' zhig gi phyag len sogs la dogs gcod dang / mchod rten dang dkyil
'khor la sogs pa'i th-ig rtsa bka' khrid zhus te gsan sbyang dpyis phyin par mdzad/ lhag par dgung grangs nyer lngar pheb pa chu mo glang gi lo'i hor zla drug pa'i nang
tshe mtshams rin po che bsod nams bzang pos gsol ba btab par thugs rje chen po tshems bu lugs kyi dmar khrid dang / ngor chen rdo rje 'chang gi bka' 'bum pod bzhi'i ljags
lung bcas stsal/ shing stag lo'i dpyid

kar phan khang zhabs drung rin po che dpal ldan blo gros rgyal mtshan gyis dbus don gnyer rnams la kye rdo rjai bka' babs bzhi'i dbang / sgrub thabs brgya rtsa dang / sgrub
thabs rgya mtsho'i rjes gnang rgya gzhung gi lung bcas/ snar thang brgya rtsa/ 'jigs byed lha bcu gsum ma'i dbang / gshed dmar spros med kyi khrid bcas dang / de'i ston
kar dkon mchog lhun grub kyi bka' 'bum lung bcas gnang / lo der grub thob yongs kyi 'khor los sgyur ba mkhan chen rdo rje 'chang rnal 'byor 'jam dpal bzang po dang / khyab
bdag 'jam pa'i rdo rjai mkhan chen rdo rje 'chang 'di nyid kyis dbu mdzad pa'i sde snod 'dzin pa bcu phrag tsam gyis dpal kye rdo rje la brten pa'i rab gnas shin tu rgyas
par mdzad de/ g.yab chen du grags pa sogs gsar du nyams gso mdzad pa rnams kyis gtsos rten dang brten par bcas pa'i tshogs rnams dam tshig pa bskyed pa la ye shes kyi
'khor lo bcug ste dbyer med du byin gyis brlabs pa nyid 'khor ba ji srid gnas kyi bar du sems can thams cad kyi mgon dang skyabs su mnga' gsol te byin rlabs kyi gzi 'od 'bar
bar bzhugs su gsol zhing / skabs de'i tshe rje 'di nyid kyis phun sum tshogs pa lnga las brtsams pa'i 'bel gtam gyis mkhas pa rnams kyi yid kyi brtan pa cig car du 'phrogs
par mdzad do/ /gzhan yang lo 'di dag gi skabs bgrang bya gnyis tsam gyi bar du rdo rje 'chang gi gzims chung lam zab lha khang dang / dbang khang dang / g.yab chen
du grags pa rnams na bla ma gong ma'i phyag dpe'i gras pusta kaHnyis stong gi grangs las brgal ba bzhugs pa/ bar skabs shig nas bag med kyi dbang gis do dam byed mkhan ma
byung bar yun ring du song ba'i rkyen gyis glegs shing dang glegs thag phal

cher 'thor nas phyag dpe rnams kyang sa'i steng na thang mar brdal bas pusti phan tshun 'dzings te chos kyi rnam grangs 'di yin dang / tshang ma tshang gi dbye ba tsam yang
shes dka' bar gyur pa na/ rje 'di nyid sde snod 'dzin pa du ma'i 'khor dang bcas pas ldeb grangs re re nas bsgrigs te chad pa dang / ral pa dang / ma tshang ba la sogs pa
thams cad rtsa ba nas gsos/ bka' dang bstan bcos kyi rigs rnams ma 'dres par so sor phyes/ de dag kyang theg pa che chung dang rgyud sde bzhi'i go rim ltar tshul bzhin
du bsgrigs te/ dar dang ras la sogs pa'i na bza' mang pos legs par dril zhing / glegs shing dang / sku regs dang / gdong dar la sogs pa'i zhabs tog tshul bzhin phul nas/
pusti rnams shin tu mtho zhing mdzes pa'i khri'i steng du spyan drangs te/ mchod pa sna tshogs pa dang bcas bzhugs su gsol ba dang / de dag gi dkar chag kyang bkod par mdzad
do/ /de nas shing yos lor dpal zhwa lu ri sbugs byang chub shing gi nags khrod du rtsod dus kyi kun mkhyen bu ston gnyis pa rdo rje 'chang rin chen blo gsal bstan skyong
gi drung du bsnyen te/ dpal ngan song thams cad yongs su sbyong ba'i rgyud nas bstan pa'i dkyil 'khor bcu gnyis dang / rdor dbyings/ don zhags bcas kyi dbang / bu ston
rin po che'i bka' 'bum phal cher/ rje de nyid kyi bka' 'bum sogs chos kyi rnam grangs mang du gsan no/ /me 'brug lo mtshams pa kun dga' bsod nams kyis zhus pa'i ngor 'phags
pa thugs rje chen po zhal bcu gcig pa'i bka' dbang dang / grub pa'i dbang phyug gnyan tshems bu pa'i lugs 'phags pa spyan ras gzigs kyi dmar khrid sogs bka' chos mang
du stsal/ lo der mkhan po dgongs zhus nan tan mdzad

pa'i tshab klu ldings zhabs drung rin po che byams pa tshul khrims phun tshogs pa sa gzhung nas bskos bzhag dang / klu ldings pa phyag rdzas nyag phra bas las 'dzin phan khang
dang / khang gsar pa gnyis nas bya rgyu krig chod zin yang / klu ldings zhabs drung rin po che thugs 'dun med stabs kong yul du pheb gshis/ slar yang ngor pa spyi byes
gsol ba btab pa la brten mkhan po zhal 'dzin lo shas mdzad rgyu'i zhal bzhes gnang / de nas dgung grangs nyer dgur phebs pa me mo sbrul gyi lo shar ba na byang phyogs bod
kyi rgyal po gnam bskos dga' ldan pho brang ba chen pos/ bdag cag gi ston pa khams gsum gyi mgon po mkhan chen rdo rje 'chang khu dbon 'di dag sa'i steng na 'gran zla
thams cad dang bral ba'i yon tan gyi phung po chen por gzigs te/ lha rdzas kyi na bza' la sogs pa chen por 'os pa'i yo byad du mas zhabs kyi padmor mngon par mchod pa dang
chab cig sha dzi ni thig thi gu chi mkhan po zhes pa'i mtshan dang tham ga che chung la sogs pa stsal nas/ 'dzam gling byang phyogs gangs ri'i ra bas bskor ba'i ljongs
na 'khod pa'i skye 'gro thams cad kyi 'dren pa dam par mnga' gsol ba'i dge mtshan lhun gyis grub pa rang byung bar gyur to/ /'di ni chos nyid yin te/ gang gi tshe bcom ldan
'das kyis ye shes kyi sku brnyes te khams gsum chos kyi rgyal po'i rgyal srid la mnga' mdzad pa de'i tshe na lha dang bcas pa'i 'jig rten gyi che rgu thams cad gcig tu
'dus te mchod pa'i rnam grangs mtha' yas pas mchod par gsungs pa lta bu ste/ dpal sambu Ta'i rgyud las/ gang du rig ma'i skyes bu grub pa der 'di lta bu'i phun sum tshogs
pa 'byung ste/ zhes sogs nas/ tshangs

pa dang / khyab 'jug dang / chu bdag dang / brgya byin dang / drag po dang / me lha dang / stobs bzang dang / nyi ma dang / zla ba dang / gnod sbyin dang / grub pa dang / dri
za dang / mi'am ci dang / lto 'phye dang / lha'i mchog dang / rig pa 'dzin pa dang / chu byung la sogs pa dang / gang zhig gzhan yang sum cu rtsa gsum du gnas pa'i lha
rnams der 'ongs nas yang dag pa'i me tog gis mchod par byed do/ /zhes sogs dang / gzhan yang khyod la rgyas par bshad pa'i tshul 'di ci zhig dgos te/ bsgrubs pa'i bsod nams
kyis khams gsum du skyes pa'i mchod pa rnams kyis mchod par byed do/ /zhes bya ba'i bar du gsungs pa ltar ro/ /dgung grangs sum cur phebs pa sa pho rta'i lo'i zla ba
bzhi pa'i nang lam 'bras lha khang dang / dngul gdung lha khang / phyi rten bde gshegs mchod rten brgyad sogs nyams gso phul du phyin pa grub pa rnams la gnyis su med pa'i
rgyud kyi rgyal po dpal kye rdo rje'i rtsa bshad kyi rgyud rnams nas bstan pa'i bcom ldan 'das snying po kye rdo rje lha dgu'i rdul tshon gyi dkyil 'khor chen po bzhengs
te sgrub cing mchod pa dang / bdag nyid 'jug cing dbang blang ba sogs sngon du 'gro bas rab tu gnas pa'i cho ga shin tu rgyas pa'i sgo nas rten dang brten par bcas pa'i
tshogs rnams ye shes pa dang gnyis su med par byin gyis brlabs te/ sems can gyi don dpag tu med par mdzad cing brtan par bzhugs su gsol ba dang chab cig bzang po drug ldan
gyi rab tu gnas pa'i gsung bshad shin tu rgyas pas dpyod ldan thams cad kyi yid rab tu 'phrogs par mdzad cing / skabs der rab gnas kyi rnam bshad ngo mtshar ba'ang mdzad/
lo de'i zla ba bdun pa'i tshes brgyad la dpal zhwa lu ri sbugs su pheb/ rdo rje 'chang blo gsal bstan skyong drung nas

rnam snang mngon byang dang / bde mchog padma drwa ba sogs kyi dbang dang / phyag chen lhan cig skyes sbyor gyi khrid sogs zla ba gcig gi bar du bka' chos bsam gyis mi khyab
pa gsan/ phar yang kye rdo rje'i rgyu dbang dang / lam dbang / lam 'bras slob bshad kyi cha lag skor gyi byin rlabs yongs su rdzogs pa sogs mang du phul/ de skabs bla ma
dang dbu chos sogs zhwa lu ri mthil gyi dge slong 'ga' zhig la dbyangs can dkar dmar gyi rjes gnang dang / tshe dbang sogs mang du stsal zhing slar ngor du pheb/ dpon slob
nam mkha' rgyal mtshan gyis zhus pa'i ngor sbyong rgyud dkyil 'khor bcu gnyis kyi bka' dbang zab rgyas su stsal bar mdzad/ sa mo lug gi lo shar ba dgung grangs so gcig
pa'i dpyid kar khang sar zhabs drung rin po che ngag dbang bsod nams rgyal mtshan gyis zhus pa'i ngor/ rgyal rtse gur pa mkhan por mkhas btsun sbyin pa rin chen/ dpon slob
nam mkha' rgyal mtshan/ mnga' ri'i bla ma kun dga' 'jam dbyangs sogs don gnyer bcu bdun skor la gsung ngag rin po che lam 'bras bu dang bcas pa'i gdams pa zab mo kha'u
brag rdzong pa'i bzhed pa ma nor ba gsang chen slob bshad zab mor grags pa'i smin grol yongs su rdzogs pa shin tu rgyas par stsal/ gzhan yang sgrub thabs brgya rgyam dang
/ rnam sras rigs chen bco lnga'i rjes gnang / 'jam mgon bka' 'gyur ba chen po'i bka' 'bum gyi lung sogs bka' chos mtha' yas pa zhig stsal/ tshur yang mnga' ri bla ma kun
dga' 'jam dbyangs drung nas o rgyan mchog gyur bde chen gling pa'i gter byon thugs sgrub bar chad kun sel gyi bka' dbang gsan par mdzad/ lhag par lo de'i hor zla lnga
pa'i tshes bco lnga nas 'dul ba'i sde snod rin

po che rnams nas gsungs pa'i gso sbyong sogs gzhi gsum gyi cho ga rim bzhin gsar du btsugs par mdzad de/ de'ang chos grwa chen po 'dir sngon gyi dus rdo rje 'chang chen po
slob ma'i tshogs dang bcas pa chos kyi dbyings su gshegs pa'i tshul bstan nas yun ring du song ba na rim gyis mkhas pa dang grub pa'i rgyal mtshan 'dzin pa dag ni je nyung
je nyung du gyur/ ci'ang mi shes pa'i blun po snying phod can dag ni spang las shwa mang brdol ba ltar mang du tshogs pa'i rkyen gyis 'dul ba'i phyag len la sogs pa rim
bzhin bag la zha bar gyur pa'i dbang gis phyi dus 'di na chos kyi spyan dang ldan pa'i skyes chen dam pa 'ga' zhig bzhugs pa rnams ma gtogs phal cher ni lus la ngur smrig
gi rgyal mtshan 'chang bas mdzes pa tsam du zad kyi/ gzhan du na 'dul ba lung sde bzhi sogs gsung rab rin po che rnams dang / dgongs 'grel gyi slob dpon yon shAka rnam
gnyis kyi bstan bcos sogs gzhung lugs rgya chen po dag la blo kha phyogs pa ni lta ci smos/ 'phral du spang blang bya rgyu'i dgag sgrub gnang gsum gyi bslab bya phra mo tsam
yang ngos zin pa dang / khyad par gzhi gsum gyi lag len la sogs pa ni ming tsam yang shes par dka' ba'i gnas skabs de lta bur gyur pa na/ rje rin po che 'di nyid kyis
legs gsung 'dul ba'i bstan pa slar yang spel ba'i thugs bskyed bzang pos dgon 'dir gso sbyong dang / dbyar gnas dang / dgag dbye la sogs pa'i phyag len phra mo tshun chad
ma nyams par rgyun chags su mdzad dgos pa'i srol chen po btod de/ legs gsung 'dul ba rgya mtsho'i bstan pa'i me ro rmang nas bslangs par mdzad do/ /de skor zla ba drug
pa'i nang rje nyid dbur bzhugs pa'i dge slong bzang gras dbyar gnas la pheb pa rnams kyis sman bla'i mdo chog /

gnas brtan cho ga /maNDal bzhi chog /yan lag bdun pa'i cho ga /rnam rgyal stong mchod sogs nyin grangs du ma'i bar du mdzad pa la/ nyin re bzhin spos/ mar me/ zhal zas sogs
brgya phrag res gtsos mchod pa'i rnam grangs mang po dang / dge 'dun rnams la gsol chas kyi zhabs tog /phyag 'gyed phun sum tshogs pa bcas rje rin po che nyid nas stsal
ba dang / lhag par gzhi gsum gyi cho ga'i phyag srol bzang po 'di nyid ji srid 'jig rten gyi khams 'dir rgyal ba'i bstan pa rin po che 'tsho zhing gzhes pa de srid du mi
nyams par rgyun chags su gnas pa'i rten du Ta~M brgyad brgya skor sbyor 'jags su stsal zhing / de phyin dbyar gnas skabs mchod 'bul zab rgyas dang 'brel bar bla ma mchod
pa'i cho ga dang / gnas brtan phyag mchod sogs nyin bdun re tsam btsugs te dbyar bzhugs kyi dge 'dun ji snyed pa la bsnyen bkur bla na med pa'i rten gzhag phon cher mdzad
pa la brten phyi nas kyang rim gyis dar rgyas su gyur te/ deng sang gi skabs 'dir blo gsal rigs pa smra ba 'ga' zhig ni sdom pa gsum gyi bstan bcos spyi dang / rab 'byams
'dul ba rgya mtsho'i gzhung la blo gros kyi gsal snang cung zad thob ste/ lhag par thos bsam dang lta rtog bya bar sems pa dang / phal cher kyang snam sbyar dang / lhung
bzed sogs dge slong gi 'tsho ba'i yo byad rnams rgyu mtshan dang bcas pa shes shing 'chang ba dang / des mtshon nas dgag sgrub gnang gsum gyi bslab bya dag kyang ci rigs
par ngo shes te srung sdom tshul bzhin bgyid pa la brtson par gyur pa bcas/ mdor na ston dang bstan pa gnyis kyi bdag nyid 'dul ba'i bstan pa rin po che dus thams cad du
dar zhing rgyas pa 'di ni bdag cag

gi bla ma yon tan ma lus pa'i phung por gyur pa 'di nyid kho na'i thugs bskyed dang phrin las las byung ba'o/ /gdan sa'i zhal 'dzin mdzad pa'i skabs 'di dag rnams su e wa~M
bla brang gi spar khang rnams su tshogs 'don gyi rigs gtso bor gyur pa'i spar rnying shin tu mang bar bzhugs pa rnams 'gro don yun ring ba'i dbang gis yi ge phal cher mi
gsal bar gyur pa rnams rje rin po che rang nyid kyis yo byad sbyar ba dang / 'ga' zhig ni gzhan dag gi rgyud la bsod nams kyi tshogs rlabs po che spel bar bzhed pas dge
bskul 'byams klas su stsal nas bskyar brkos kyis gcig las grangs med par 'phel ba'i mig 'phrul du gyur pa'i phyi mo bla na med par bskrun par mdzad/ der ma zad rje rin po
che khu dpon 'di dag gi thugs kyi bzhed pa gcig tu dril zhing bka' lung zab cing rgyas pas khyab par mdzad pa'i rgyu dang / mdzod pa nor ldan shes rab bzang po sogs phrin
las kyi kha lo sgyur ba rnams kyis dka' ba dang du len pa'i rkyen tshogs pas ched du bskul te/ e wa~M pa'i bla khag thams cad thugs brtse gcig tu mthun zhing phan tshun
sbrel ba'i sgo nas snga phyir e wa~M bla brang gzhung gi g.yab chen dang / lam 'bras lha khang / dngul gdung lha khang steng shod/ phyi rten bde bshegs mchod rten brgyad
dang bcas pa la nyams gso dpe zla med pa kun gyi mig gi dga' ston du lhun gyis grub pa 'di yin la/ de dag gi g.yab chen nyams gsos skabs bod dngul rdo tshad sum cu skor
dang / mchod rten nyams gsos dus Ta~M srang brgya bcas thar rtse sger rang nas zhal 'debs mdzad pa dang / yang bla khag spyi nas tshogs khro gnyis la nyams gsos dang / gnyis
gsar bzos mdzad skabs thar rtse sger rang nas bod dngul rdo tshad bco brgyad tsam gyi 'gro sgo bgyis pa'i tshogs

khro shin tu legs pa gcig sbyor 'jags dang chab cig dkon mchog gi rten la rnam lnga'i brgya mchod dang / gos chen gyi bla bre ngo mtshar ba phul thog 'dus pa rgya mtshor bsnyen
bkur gya nom pa bstabs te bla ma mchod pa'i cho ga btsugs pa sogs mdzad do/ /gzhan yang rgyal bas cho 'phrul chen po bstan pa'i dus chen rta pa zla ba'i nang dang /
zla ba byung ngo cog gi nya stong brgyad gsum phal che ba la lam 'bras lha khang sogs bla brang steng shod kyi lha khang rnams su spos dang / mar me/ zhal zas sogs mchod
pa'i bye brag re re nas brgya phrag lhag pa'i mchod 'bul dang 'brel bar dge 'dun bco lnga'am nyi shu'i skor bsnyen bkur gya nom pas mnyes par mdzad de bla ma mchod pa dang
/ maNDal bzhi chog /gnas brtan cho ga sogs bstar chags su btsugs pa dang / de mtshungs gtsug lag khang chen por dge 'dun 'dus pa rgya mtshor nyin re bzhin dus ja re re
dang / skabs 'gar gnyis re bcas lo khor yug tu phal cher gtong dgos pa'ang sngar rgyun las zab cing rgyas par mdzad pa dang / khyad par sa ga zla ba'i nyi shu gnyis nas bzung
gnam gang bar rgyal ba rdo rje 'chang gi dgongs rdzogs ngor lugs dkyil 'khor lnga'i sgrub mchod 'dzugs pa sogs dus mchod kyi rim pa mang du yod pa'i gtong sgo rnams
kyang nyams chag phran bu'ang med par sngar las kyang zab cing rgyas pas kun gyis bsngags pa'i gnas su gyur pa 'ba' zhig mdzad pa yin no/ /de ltar rgyal ba rdo rje 'chang
gis seng ge'i khri la zhabs zung gser gyi 'khor lo bkod nas bgrang bya brgyad kyi bar du dkon mchog la mchod pa/ dge 'dun la bsnyen bkur/ bka' chos 'chad spel/ bstan pa'i
'dzin skyong /

'gro don thugs bskyed/ mnga' 'bangs brtse skyong sogs mdzad pa phrin las kyi cha shas re re la brtags kyang so so'i skye bo'i blo'i ra ba las brgal bas/ e ma ho/ bdag cag rnams
kyis bsod nams ci 'dra ba zhig bsags na/ skal ba bzang po'i nyi ma 'di lta bu shar ba'i dus 'byung ba/ zhes mchog dman thams cad kyis mgrin gcig tu gleng zhing yid smon
pa'i gnas su gyur pa nas/ snga ma sa rta lor dpal ldan sa skyar 'jam mgon khri chen rin po cher e wa~M bla brang gi gdan sa'i dgongs khrol nan tan du zhus pa dang / lhag
par ngor rang gi bla khag khang tshan tshang mar bka' khyab shin tu nan chags su stsal bar/ spyir rje 'di nyid thugs bskyed dang phrin las gzhal du med pa'i dbang gis
lo shas tsam zhal 'dzin skyong thub byung na rgyal ba rdo rje nyid dngos su bzhugs pa lta bu'i 'du shes kyis thams cad kyis 'di phyi'i 'dun ma thams cad dus cig car du 'grub
bo snyam pa'i 'dun pa shin tu che'ang / rdo rje'i bka' lung sbrom chen po shin tu brling zhing lci ba'i khur kyis mnan pa gyen du bzlog pa'i go skabs cung zad tsam yang
ma rnyed nas khang sar zhabs drung rin po che 'jam dbyangs shes rab rgyal mtsho mkhan tshab tu gdan sa chen por 'os 'du phul bar/ de skabs zhabs drung rin po che de nyid
khams kyi gling mgo zi dgon du bzhugs skabs yin pas rje de nyid kyi mdun nas dpal sa skya nas kyi bka' dang / e wa~M pa'i bla grwa spyi'i zhu yig bcas phul bar brten/
thams cad kyis lug lo'i ston thog nges par pheb rtsis la/ skabs shig rje 'di nyid bla brang du bzhugs te gzhi gsum 'dzugs skor gyi zhal bkod 'dra mdzad pa zhig la/ khang
sar zhabs drung rin po che ngag dbang bsod nams rgyal mtshan pa dang / mi nyag dpon slob nam mkha' rgyal mtshan gnyis sku mdun der bzhugs

yod pa rje 'dis zhabs drung rin po cher spyan cer gzigs shing zhal 'dzum pa dang bcas khang sar sprul sku rin po che da lo khams nas pheb pa'i skad cha 'dra gsan nam gsungs
par/ zhabs drung rin po che nas de sngar ci'ang ma thos mod rang gzhan tshang mas 'di lo pheb rtsis byed kyin yod lags zhus pas/ rje 'dis bdag gi rmi lam 'di la bltas na
da lo'i mkhan po de khyed rang ma gtogs gzhan la 'gro sa mi 'dug go gsungs pa dang / zhabs drung rin po che nas bdag spyir na phra/ lhag par slob gnyer ma rdzogs pas de
'dra ga la 'ong zhus pas/ gang ltar yang lam 'bras sogs thugs 'dzin mdzad na legs so/ /zhes gsungs pa ltar rjes sor de kho na bzhin byung ba dus gsum sgrib med du gzigs pa'i
gsung du gzod yid ches so zhes mkhan chen rdo rje 'chang ngag dbang bsod nams rgyal mtshan nyid kyis bdag la bka' stsal to/ /gang ltar yang khams nas zhabs drung rin
po che de nyid de lo chibs bskyod gnang ma thub stabs rje 'di nyid dgung grangs so gcig pa sa mo lug gi lo'i smal po zla ba'i tshes bcu gcig gza' skar legs 'grigs phun sum
tshogs pa'i nyin bstan pa'i gtsug rgyan ngag dbang bsod nams rgyal mtshan pa nyid rje rgyal ba gnyis pa'i chos kyi khri chen po la mnga' gsol te bkra shis kyi char dbab
par mdzad do/ /de nas rim pa bzhin bla brang steng shod skor gyi rtsis sprod rnams kyang legs par grub bstun gsar du sbyor 'jags stsal ba la/ lha khang khag so sor gos chen
gyi phye phur shin tu legs pa cha re/ gtsug lag khang du sgrub mchod chen mo'i skabs dpal kye rdo rje'i rdul tshon gyi dkyil 'khor la 'bul rgyu'i gos chen khA ta'i gser
mig gi yol ba/ dbang khang du bye ru'i phreng ba shin tu spus

legs/ g.yu ril bzhi dang / spos shes gcig /gser spug shel gnyis/ gser gyi bcu shad bcas bsdams pa'i rin dngul srang lnga bcu ri ba/ rgya dngul srang nyer gcig las grub pa'i
dngul ting 'gag gzugs ma/ rgya rol shin tu spus legs srang nyer lnga ri ba/ lam 'bras lha khang du ngor chen rdo rje 'chang gi 'dra sku rin po cher bzang gos las grub pa'i
dbu gdugs/ sangs rgyas phun tshogs kyi 'dra sku la snam sbyar/ rgya mthong gi dbus su rgyal mtshan/ g.yas g.yon du phye phur cha rnams bzang gos sha stag las grub pa/
ting phor nyis brgya/ mchod me brgya/ de bsham sa'i mchod khri spus legs/ spu hrug gi tshogs 'bol legs pa bcas gsar sbyor dang 'brel bar spyi dang bye brag gi bstan pa rin
po che phyogs thams cad du dar zhing rgyas pa'i thugs bskyed zab mos khyab par mdzad do/ /lug lo'i mjug der thar rtser thugs sgrub bar chad kun sel gyi sku mtshams zla
gcig lhag tsam bzhugs pa dang / de mtshams chab mdo nas rgya ra sprul sku rin po che ched du pheb nas gsol ba btab pa'i ngor rje btsun rdo rje rnal 'byor ma nA ro mkha' spyod
kyi smin grol yongs su rdzogs pa zab rgyas su stsal bar mdzad/ dgung grangs so gnyis pa lcags pho sprel lo'i dpyid kar rgya ra sprul sku dang / 'dar mkhan chen sogs
don gnyer rnams la gsung ngag rin po che gsang chen slob bshad zab mo'i smin grol yongs rdzogs dang / spyan ras gzigs sems nyid ngal bso'i khrid sogs zab chos mang du stsal/
rgya ra sprul sku rin po che'i drung nas mi tra khrid drug dang / 'dar mkhan chen mdun nas gur zhal skor sogs tshur yang bka' chos 'ga' zhig gsan par mdzad/ de rjes mkhan
rin po che ngag dbang bsod nams rgyal mtshan/ khang

sar zhabs drung rin po che ngag dbang blo gros snying po/ klu sdings zhabs drung byams pa tshul khrims phun tshogs sogs la snar thang brgya rtsa sogs bka' chos 'ga' zhig stsal/
de'i dbyar lor sog po bla ma mang thos 'jam dbyangs phrin las la sa skya'i bka' 'bum gyi lung sogs gnang zhing / lo de'i ston kar bod kyi rgyal po rwa sgrengs khri chen
rin po che bkra shis lhun po ru paN chen thams cad mkhyen pa rin po cher dge tshul gyi sdom pa gnang ba la pheb pa'i pheb bsur pad nams bar byon/ de skabs bkra shis lhun
por dge 'dun 'dus pa rgya mtshor nang ja gnyis/ de'i nang gses khron sbugs mi tshan la mang ja gnyis phyag 'gyed bcas gzab par mdzad/ gzhis rtse mda' dpon rang byon pa
dang / rin spungs sogs la rnam sme'i sgo nas byab khrus dang / sgrol dkar dbyangs can sogs kyi rjes gnang / tshe dbang sogs mang du stsal te slar ngor du pheb/ de'i dgun
chab mdo dkon rdor sprul skus gsol ba btab ste gser chos bcu gsum sogs zab chos mang du stsal/ dgung grangs so gsum pa lcags bya lor mkhan chen rdo rje 'chang rnal 'byor
'jam dpal bzang po dang rje nyid lhan rgyas sku'i 'phrod gzhes la rta nag 'bu ru chu tshan du pheb/ de skabs thub bstan rnam rgyal du zhag gsum tsam bzhugs/ lung rig smra
ba'i khyu mchog mkhan chen seng ge rab rgyas pa dang chos kyi 'bel gtam kho nas dus 'da' bar mdzad de phan tshun thugs yid gcig 'dres su gyur/ thub bstan rnam rgyal dang
'gos khug pa lhas btsas kyi sgrub gnas zhal gzigs su grags pa sogs dgon sde so sor mchod 'bul dang / mang ja grwal 'gyed rgyas par mdzad/ lo de'i hor zla dgu pa'i mjug
tu 'dzam gling gi yul mtha' 'ga'

zhig la gnas te rang gi lta ba ngan pa la mchog tu bzung nas srog gcod pa la sogs pa'i bya ba ma yin pa dag la dag grol nges 'byin gyi lam du blta ba'i skye bo ma rungs pa
ngan 'gro'i gnas su bgrod pa la ches rings pa kha cig bod chos ldan gyi rgyal po'i zhing na bzhugs pa'i bstan pa de 'dzin dang bcas pa'i gzi byin ma bzod par log par 'khu
ba'i bsams pas rgyang ring po dag nas 'ong bar thos pa dang / der ma zad rtsod ldan dus kyi tha ma la mngon du phyogs pa'i snyigs ma'i rang rtags mngon par bdo bas 'jig
rten gyi khams su 'khrugs rtsod la sogs pa mi mthun pa'i rkyen ngan chu 'dzin nag po bya ra byed pa lta bu rim par lhag pas na/ byang phyogs chos kyi rgyal po'i bkas ched
du bskul ba dang / gcig tu bstan 'gro'i don la lhag par dgongs pas thabs dmigs pa med pa'i snying rje dang shes rab stong pa nyid zung du 'jug pa'i ting nge 'dzin las ma
g.yos bzhin du/ dpal dgyes mdzad he ru ka 'jigs rung drag por khros pa rdo rje nag po chen po gur gyi mgon po khams gsum za bar nus pa'i rngam brjid dang ldan pa'i skur
bzhengs te/ dgra bgegs thams cad kyi stobs rab tu 'phrog cing rol ba'i drag po dmar gyi gtor ma chen po gnam lcags thog gi mde'u lta bus byad ma de dag gi snying gi dkyil
du gzir bas/ rgya mtsho chen po rlung gis bskyod pa bzhin srid pa gsum po rnam par g.yo ba dang chab cig ma rungs ba'i yid can de dag sbur ma rlung gis ded pa ltar phyogs
kyi pha mthar bskrad de ming gi lhag ma tsam yang rna lam du grag tu med pa dang / mi mthun pa'i rkyen ngan gang yin pa de dag kyang de nas brtsams te nyi 'od dang 'phrad
pa'i mun pa lta bur mi ring bar zhi zhing rdzogs ldan gyi bde skyid phun sum tshogs pa rim gyis thob pas skye 'gro thams cad dbugs dbyung bar

mdzad do/ /lo der 'brug par bla ma 'jigs med chos kyi rgyal mtshan zhus pa'i ngor jo lugs sgrol ma nyer gcig dang / dbu ma lugs kyi sems bskyed sogs bka' chos 'ga' zhig dang
/ gzhan yang don gnyer du ma'i ngor nA ro mkha' spyod kyi khrid dang / sbyong dkyil bcu gnyis kyi dbang / sgrub thabs rgya mtsho'i rjes gnang sogs bka' chos bsam las 'das
pa stsal/ bya sprel gnyis kyi skabs 'dir mkhan chen rdo rje 'chang byams pa nam mkha' 'chi med khu dbon gsum po'i rnam thar las mkhan phyi ma rnam gnyis sku mya ngan las
'das pa yan gyi rnam thar skor yongs su rdzogs par grub pa sogs gsung rtsom gyi rim pa'ang mang du mdzad/ de nas dgung grangs so bzhir pheb pa chu khyi hor zla dang po'i
nang smyung bar gnas pa tshar lnga bcu tsam gtong bar mdzad/ lo de'i hor zla gsum pa nyis brtsegs kyi snga ma'i tshes bcu bdun nyin srid pa gsum na rnyed par dka' ba'i
yon tan gyi rgya mtsho chen po mkhan chen rdo rje 'chang byams pa kun dga' bstan 'dzin de nyid gzugs sku'i bkod pa chos kyi dbyings su bsdu ba'i tshul bstan pa'i skabs zhi
bar gshegs nas thugs dam ma grol gyi bar du rdo rje 'chang de nyid kyis thugs dam nyams bzhes ji ltar mdzad pa rnams thugs nyams su bzhes shing gsol ba 'debs pa nas brtsams
te/ rgyud sde rin po che rnams nas ji skad gsungs pa bzhin sku gdung rin po cher sku khrus gsol ba dang / sku gsung thugs kyi rig sngags sogs gdags pa dang bcas/ bsil
sman la sogs pa dri bzang pos bsgos pa'i lha rdzas kyi na bza' dang bcas te gdung sgrom gyi bzhugs khri'i steng du bzhugs su gsol ba nyid rnam snang dgyes pa rdo rjer
bskyed cing bzlas pa bya ba sogs phyag len

shin tu rnam par dag pa dang / khyad par du'ang zhag bdun phrag bdun gyi bar du rje rin po che nyid tshogs dbur pheb nas dpal kye rdo rje'i rdul tshon gyi dkyil 'khor chen
po bzhengs te sgrub cing mchod pa dang / bdag nyid 'jug cing dbang blang ba la sogs pa tshul bzhin du mdzad pa dang / sku gdung rin po cher zhugs 'bul ba'i skabs su'ang sa
chog nas brtsams te/ gdung khang brtsig pa sogs phyag len che phra thams cad shin tu dag par bkas khyab par mdzad pa dang / gdung rus kyi phye ma dang gdung thal sogs la
sku 'dra dang sAtstsha grangs med pa bzhengs te/ rab gnas rgya rtsa la sogs pa mdzad pa dang / de nas sa chog dang / lto 'phye'i thig dang / gter bum 'jug pa sogs sngon
du 'gro bas phyi rten khang bu brtsegs pa'i mchon rten chags tshad dang ldan pa la/ nang gzungs dang gdung tshA la sogs pas phyur bur gtams pa bzhengs shing rab tu gnas
pa dang / de bzhin du gser zangs las grub pa'i 'dra sku dang / rin chen gnyis pa las grub pa'i mchod rten dang / gtsug lag khang du bsham rgyu'i dus thang la sogs pa khyad
par du 'phags pa bzhengs te/ mthar rab tu gnas pa'i cho ga shin tu rgyas pa ye shes pa mngon sum du bzhugs su gsol ba'i bar dang / mdor na rgyud sde'i dgongs pa dang mthun
zhing phyag len sla chos su ma song bar phra zhing phra ba nas zhib cing mtha' chod pa thugs skyo ba dang dub pa med pa'i sgo nas sgrub par mdzad pas bla ma'i thugs dgongs
rdzogs shag la/ sbyor dngos rjes gsum tshang ba'i cho ga rnam par dag pa 'di lta bu mthar phyin pa bla ma'i thugs bskyed/ slob ma'i dad gus gang la bsams kyang phun
sum tshogs pa 'di 'dra 'dzoms srid pa snyam bdag lta bu'i dred po chos med snying rdo

rje ltar sra ba la'ang mig nas mchi ma rang dbang med par 'khrugs pa byung ngo / /'di skabs mdo smad kyi sa'i bye brag nyag rong gi yul nas lcags mdud dpon mgon po rnam rgyal
zhes bya ba sngon gyi tshe rab rnams su mi dge ba bsags pa'i las mthu ldan du smin pas rgyud bskul te/ mdo khams smad phyogs kyi yul gru phal cher drag po dpung gi sbyor
bas rmeg med du bcom par ma zad/ bstan pa'i sbyin bdag chen po sde dge chos rgyal mchog gi chab srid la'ang ched du rgol bar chas pa na/ mi dbang sa'i tshangs pa chen
po de nyid kyi chab srid mi nyams par gong nas gong du 'phel ba dang / khams phyogs kyi bstan 'gro yongs la 'phral yun du nyer 'tshe dang bral ba'i bde legs kyi ngal 'tsho
thob pa dang / bsgral bya de nyid kyang ngan 'gro'i lam du phyogs pa la thugs rje lhag par skyes pas rdo rje'i chos srung gi tshogs rnams drag po mngon spyod kyi las la
bskul ba'i gtor zlog gi cho ga g.yul las rnam par rgyal ba'i ru mtshon chen po rab tu bsgrengs pas/ de nas brtsams te gdug pa can de nyid kyi mthu stobs ma lus pa rim gyis
zad nas/ mthar/ blun po'i rig dang 'byor pa stobs/ /pha rol nye bar gdung ba'i slad/ /sbyor ba rnams ni 'phral la nyid/ /srog dang lhan cig nyams par 'gyur/ /zhes rtogs
brjod rin po che las gsungs pa dang mthun par mi nor longs spyod gnas khang dang bcas pa ming tsam mi mngon par thal bar gyur te/ rnam par shes pa mi bskyod pa'i zhing
du yud kyis song ba gyur to/ /dgung grangs so lnga pa chu phag lo'i dpyid kar bla ma bstan pa dar rgyas kyis zhus te kye rdor bka' babs bzhi'i dbang dang / sgrub thabs rgya
mtsho'i rjes gnang rgya gzhung gi lung bcas stsal/ lo de'i hor zla

gsum pa'i nang mkhan chen rdo rje 'chang kun dga'i mtshan can de nyid dgongs pa chos dbyings su thim pa'i dus kyi mchod pa chen po'i skabs/ rje nyid dbur bzhugs pa'i dge 'dun
bcus bcom ldan 'das dpal kun tu rig pa chen po'i rdul tshon gyi dkyil 'khor bzhengs te sgrub cing mchod pa dang / bdag nyid 'jug cing dbang blang ba dang bcas pa nyin
lnga'i bar du mdzad/ de rjes hor zla lnga pa nang nas khangs sar mkhan ngag dbang bsod nams rgyal mtshan/ de skabs kyi mkhan rin po che khri thog pa/ bla ma bstan pa sogs
la rdo rje phreng ba'i dbang / jo nang khrid brgya/ 'jigs byed rwa lugs lha dgu'i dbang sngon du 'gro ba'i skyo lugs rwa rtse sems 'dzin gyi khrid/ 'jigs byed lha bcu gsum
ma'i dbang sngon 'gro'i rwa khrid mkha' 'gro snyan brgyud kyi khrid/ 'jigs byed dang las gshin dmar nag skor gyi rjes gnang sogs stsal/ shing pho byi ba'i lo'i dpyid kar
khang sar mkhan dang / zhabs drung rin po che 'jam dbyangs shes rab rgya mtsho/ zhabs drung rin po che ngag dbang blo gros snying po/ /bla ma bstan pa sogs la sems tsam
lugs kyi sems bskyed dang / nA ro mkha' spyod kyi zab khrid/ bde mchog dril bu pa'i dbang khrid/ gshed dmar spros med kyi khrid sogs gnang / lo de'i sa ga zla ba'i tshes
bcu nyin 'jigs bral dpal ldan chos skyong dang gnyis su med pa'i grub pa'i dbang phyug chen po mkhan chen rdo rje 'chang rnal 'byor 'jam dpal bzang po de nyid dgongs pa
zhi ba'i dbyings su gzigs pa'i tshul bstan pa na'ang thugs dam gyi gsol 'debs/ sku gdung gi zhabs zhus/ dpal kye rdo rje'i sgrub mchod 'dzugs pa sogs dgongs rdzogs mtha'
dag mkhan chen rdo rje 'chang byams pa kun dga' bstan 'dzin nyid dag zhing

du gshegs pa'i skabs su smos pa ltar shin tu rgyas pa mthar phyin par mdzad/ de'i ston la chos kyi spyan ldan bla ma bstan pa dar rgyas drung nas bde mchog sangs rgyas thod
pa dang / 'jigs byed sa lugs bka' dbang / khyab bdag 'aka' 'gyur ba ngag dbang legs grub kyi bka' 'bum spar ma'i skor gyi lung sogs gsan/ bdag cag don gnyer rnams la bstan
'gyur skor gyi lung rgyun deng sang gang bzhugs thams cad kyi ljags lung bka' drin du stsal/ de'i dgun la 'dar mkhan chen kun dga' 'jam dpal sogs don gnyer 'ga' zhig la
nA ro mkha' spyod kyi khrid sogs zab chos 'ga' zhig gnang / dgung grangs so bdun pa shing glang lor khang sar mkhan chen nas gsol ba btab pas bdag cag rnams la zhu chen
bka' 'bum gyi lung dang / sgrol dkar sogs gser pod rnying pa'i rjes gnang 'ga' zhig stsal/ de'i sa ga zla ba'i tshes gcig nas bzung rje nyid dbur bzhugs pa'i dge 'dun bcu
gcig gis dpal kye rdo rje'i rdul tshon gyi dkyil 'khor chen po bzhengs te sgrub mchod bdag 'jug dang bcas pa sngon du 'gro ba'i rdo rje 'chang rnal 'byor 'jam dpal bzang
po de nyid kyis 'dra sku dang / dus thang dang / dngul gdung rin po che rnams la bzang po drug ldan gyi rab tu gnas pa shin tu rgyas pa zhag bdun phrag gcig gi bar du mdzad/
lo de'i dbyar nas me stag lo'i nang bar lo gcig lhag tsam la dpal dges pa rdo rje'i gzhi'i bsnyen pa shin tu rgyas pa sbyin sreg dang bcas pa mdzad/ stag lo'i dgun
khang sar mkhan nas gsol ba btab pa'i ngor bcu gcig zhal gyi dbang chen/ gsang 'dus spyan ras gzigs kyi dbang / rje nyid kyi bka' 'bum skor phal cher dang / 'khyug

dpyad dkar nag gi lung / tshe mtshams bsod nams bzang pos zhus ngor slob bshad lung phal cher bcas stsal/ dgung grangs so dgu pa me yos lo'i dpyid kar khang sar mkhan rin po
che khams phyogs su pheb kar zhus pas dmar po skor gsum dang / rnam 'joms rjes gnang / tshe dbang mda' 'phel ma/ grub rgyal ma/ tshe rta zung 'brel bcas stsal/ de'i ston
kar ri zur dang / 'jam dbyangs shes rab rgya mtsho/ de skabs kyi mkhan rin po che khri thog pa sogs la gsung ngag rin po che slob bshad kyi bka' khrid cha lag dang bcas
pa yongs su rdzogs pa dang / gzhan yang bshed dmar spros med/ dril bu rim lnga'i khrid sogs gnang / ri zur bla ma rin po che las rdo rje rtse mo'i bka' dbang dang / rdo
rje rab brtan ma dang / mgon po beng dmar gyi rjes gnang / bu ston bka' 'bum phal cher gyi lung sogs bka' chos mang du gsan/ sa 'brug lo'i mgor rgya ra sprul sku rin po che
pheb pa la mgon po brag rdzong ma'i khrid dang / yang de'i ston phan khang mkhan rin po che dpal ldan blo gros rgyal mtshan sku 'khor nyung bsdus shig la slob bshad tshar
gcig bcas stsal/ sa sbrul lo'i dbyar chab mdo 'phags pa lha ched du pheb ste gsol ba btab par gur zhal skor gyi rjes gnang yongs rdzogs dang / mgon po brag rdzong ma'i
khrid sogs mang du gnang / de'i ston sog po bla ma pheb pa la bde mchog padma drwa ba dang / 'jigs byed sa lugs/ mkha' 'gro rgya mtsho/ sangs rgyas thod pa/ bde mchog sdom
'byung sogs bka' dbang 'ga' zhig stsal/ rje de nyid kyi drung nas tho yon rin po ches bsgrigs pa'i dbang brgya dang / rje de nyid kyis bsgrigs pa'i rjes

gnang brgya rtsa bcas dang / rje rin po che'i bka' 'bum gyi lung kha shas bcas gsan/ de'i rjes lcags rta lo'i dpyid kar rdzogs chen dge mang gi sprul sku la dge bsnyen gyi
sdom pa dang / dpal kye rdo rje'i rgyu lam gyi dbang bcas stsal te/ mdor na gong du smos pa de rnams rang gis cung zad mthong thos su gyur pa rnams che long tsam smos par
zad kyi/ 'dir ma 'dus pa'i slob ma so sor bka' chos stsal ba ni dpag tu med pa zhig yod par shes par bya'o/ /de ltar gdul bya so so'i bsam pa dang mthun par chos kyi 'khor
lo rgyun mi 'chad pa zhig bskor ba'i sgo nas gdul bya rgyud ma smin pa dag ni sgo gsum dge ba'i bya ba la las su rung bas 'bras bu bla na med pa myur du thob rung du yongs
su smin/ smin pa rnams ni rnam par grol bas khrag dang mchi ma'i rgya mtsho ni bskams/ rus pa'i ri las ni bsgral/ 'khor ba dang ngan song gi sgo ni bcad/ mtho ris dang
thar pa'i sgo ni dus gcig tu dbye bar mdzad/ log sred can dus ring mo zhig tu mya ngan las mi 'da' ba'i chos can du gyur pa dag la'ang rnam par dkar ba'i bag chags rgyud
la bzhag pas mthar thug byang chub mchog tu nges par mdzad pa yin no/ /gzhan yang sku gsung thugs kyi rten bzhengs pa'ang snga ma sa lug lor rje rang nyid kyis bka' chos
gsan yul bla ma rnams kyi 'dra sku sman 'dam las grub pa khru re tsam bzhengs shing / gzhan yang snga phyi nges med du 'jam dbyangs mkhyen brtse'i dbang po dang / khyab
bdag bka' 'gyur ba rnam gnyis kyi 'dra sku gser zangs las grub pa khru re tsam bzhengs pa dang / mi 'khrugs pa lha bcu gsum ma dang / mi g.yo ba bla med dang / dpal mchog
sogs kyi dkyil thang mang du gsar bzhengs

mdzad pa dang / gsung rten skor la blo sbyong zhen pa bzhi bral gyi khrid kyi skor dang / thar paN gyis mdzad pa'i sgrub thabs rgya mtsho'i mngon rtogs dang rjes gnang / bde
mchog bong zhal can gyi sgrub thabs dang dkyil chog /rje nyid kyis gsar du bsgrigs pa'i kun rig gi bsnyen rgyas nag 'gros dang / kun rig gi bum bzlas sogs zur bkol dang
/ kye rdor sgrub bsnyen kha gso bya tshul bcas kyi phyi mo gsar brkos mdzad pa rnams la Ta~M stong phrag brgal bar song ba dang / thar paN gyis mdzad pa'i rdo rje phreng
ba'i dbang chog gi spar gsar brkos mdzad par bod dngul rdo tshad gsum tsam song ba dang / bu ston bka' 'bum phal cher gsar bris dang / 'brug pa pad dkar bka' 'bum gsar du
spar ba sogs/ mdor na gsar bzhengs dang / bslu yon phul ba bcas bsdoms pas pusti bzhi brgya skor dang / khams phyogs su spar gsar brko mdzad rgyu'i rten du 'jam dbyangs
mkhyen brtse'i dbang po'i ljags bsgrigs gser pod pusti brgyad la rdo tshad gsum dang / rje nyid kyis mdzad pa'i mkhan chen rdo rje 'chang nam mkha' 'chi med khu dbon gsum
gyi rnam thar la rdo tshad gsum dang / ngor chen rdo rje 'chang gi bka' 'bum gyi spar rnying cung zad dag min skor la gsar 'dzugs byed rgyu'i rten du rdo tshad gcig bcas
bskur gnang mdzad pa sogs gsung rten shin tu mang ba dang / mkhan bde bar gshegs pa rnams gnyis kyi sku gdung mchod rten dang / khang bu brtsegs pa sogs thugs rten rnams
dang / gzhan yang ngor rang du bsnyen rgyas nyin gcig rten Ta~M srang brgya tham pa dang / ljon 'dab brgyad pa spus ldan 'khor nyi shu/ e wa~M bre tshad kyi 'bru khal lnga
brgya dang lnga bcu tham pa bcas thar rtse nas sbyor 'jags mdzad pa dang /

shangs rgya mtsho/ snar thang / rgyal rtse gur pa grwa tshang / zhwa lu sogs la kun rig dang / mi 'khrugs pa/ sman bla/ gnas brtan cho ga /rnam sras mdos chen sogs cho ga'i
rigs shin tu mang bar gsar du btsugs pa sogs mdzad pa mtha' yas pas rgyal ba'i bstan pa rin po che phyogs mtha' thams cad bco lnga'i zla 'od kyis yongs su bsgos pa bzhin
'jig rten gyi khams su mngon par gsal bar mdzad pa dang / de la brten nas skye rgu ma lus pa bde legs kyi dpal la rang dbang du spyod pas/ ji ltar sangs rgyas rnams kyi
sngon gyi smon lam rnam par dag pa dang / dge ba'i rtsa ba rgya chen po bsags pa sogs zag pa med pa'i las las byung ba'i zhing khams bde ba can dang mngon par dga' ba sogs
yongs su dag pa'i 'jig rten gyi khams rnams la'ang 'gran par bzod pa'i phun sum tshogs pa ji snyed pa la bkod par mdzad do/ /khyed kyi legs mdzad rdo rje'i thog gis ni/
/mi mthun sa 'dzin rtse mo bsnyil ba las/ /thub bstan padmo'i gnyen gcig 'jig rten na/ /mngon par gsal ba'i dge mtshan 'byams su klas/ /pha mtha' mi mngon srid pa'i dga'
tshal du/ /tha dad mos pa'i padmo kha 'bus par/ /'gro 'dis legs byas dang 'tshams thugs rje yi/ /'od zer stong gi thur mas 'byed la zhugs/ /gang gi legs gsung seng ge'i
sgra yis ni/ /srid pa'i rgya mtsho ma lus 'dar ldan pa/ /de tshe 'jigs pa bzhin du gti mug las/ /ldang bar ma thob yid can su zhig mchis/ /sems can re re'i phyir yang khyed
kyis ni/ /sman pa'i bgyi ba gang zhig ma stsal ba'i/ /phul byung mdzad pa gang de 'jig rten na/ /dus gsum

rgyal ba'i spyan gyi gzigs ma gyur/ /rang don rtsA bzhin btang nas gzhan don gyis/ /bdud rtsi'i brtul zhugs grub pas dgyes pa can/ /mgon po gang gi dpe zlar 'os pa bzhin/ /rgyal
rnams chos kyi dbyings su 'tshol ba 'dra/ /zhes khams gsum chos kyi rgyal po mkhan chen rdo rje 'chang byams pa kun dga' bstan pa'i rgyal mtshan dpal bzang po'i rnam
par thar pa yon tan mtha' yas pa'i rgya mtsho dngos grub kyi rba rlabs rnam par g.yo ba las/ chos kyi 'khor lo bskor ba la sogs pa mdzad pa sna tshogs kyi sgo nas bstan
'gror phan bde spel ba'i skabs te lnga pa'o// // ! de ltar gtso bor 'chad pa'i sgo nas bstan pa rin po che spel ba'i tshul mdo tsam brjod nas/ da ni rtsod pa gnam lcags
kyi 'khor los pha rol po'i log rtog gi brag ri bcil te bstan pa ji ltar gsal bar mdzad pa'ang / spyir 'phags yul gyi rig pa'i dbang phyug chen po dpal ldan chos kyi grags
pa sogs mu stegs byed dang rtsod pa na rgol/ phyir rgol/ dpang po gsum tshogs par byas te rang gzhan gyi 'khrul pa bzlog pa dang / bstan pa 'dzin pa'i phyir so so'i grub
mtha'i rkang bzung nas rtsod pa byed pa ni shin tu legs shing / de las gzhan du skabs kyi don phran bu re dang gzhung dum bur bton nas sbyor ba khod zer ba ni byis pa'i
skye bo nyams sad pa'i rtsod pa yin gyi/ mkhas pa'i skyes bu grub mtha' 'dzin pa'i rtsod pa ma yin no/ /zhes gsungs pa sogs mang du snang mod/ chos 'di las phyi rol du gyur
pa'i grub mtha' smra ba lung rigs kyi stobs dang ldan pa dag ni bod kyi yul 'dir deng sang gi skabs su med pas spros pa'i tshogs chen pos rtsod pa byed pa de lta bu ni
cher mi snang zhing / 'on kyang

sangs rgyas kyi bstan pa gzhir byas pa la'ang 'phags bod kyi skyes chen dam pa so so'i bzhed pa tha dad pa du ma'i rjes su 'brang ba la brten nas rang rang gi lugs srol 'dzin
pa mtha' yas pa zhig snang ba de dag la/ rje btsun dam pa 'dis ni rang phyogs la chags pa dang / gzhan phyogs la sdang ba sogs nyes pa'i dri ma bag chags dang bcas pa
yang dag par spangs ba'i stobs kyis/ ji skad du/ rnal 'byor spyod pa bzhi brgya pa las/ chos 'di de bzhin gshegs rnams kyis/ /rtsod pa'i ched du ma gsungs te/ /de lta'ang
'dis ni gzhan smra rnams/ /bsregs te me yis bud shing bzhin/ /zhes gsungs pa dang tshul mtshungs par bstan pa rnam par dag zhing sems can thams cad kyis yang dag pa'i don
ji lta ba bzhin rtogs par gyur na ci ma rung snyam pa'i dgongs pa rnam par dag pas rnam par dpyad pa cung zad mdzad pa'i shugs kyis nyi ma shar bas mun pa 'jig pa ltar
rgol ba ngan pa thams cad rang bzhin gyis 'jig par gyur pa ni ma gtogs kyi/ gzhan du chos dang gang zag la sdang bas pha rol zil gyis gnon par 'dod nas gzhan gyi grub mtha'
rnam par dag pa la dag par shes bzhin du thabs sna tshogs kyi sgo nas skyon ji snyed pa nan gyis 'tshol ba sogs dam pa ma yin pa'i spyod pa de lta bu ni thar pa'i lam
du mi 'gyur zhing / ngan 'gro'i rgyu las ma 'das pa'i phyir rnam pa thams cad du mi bzhed pa yin no/ /de lta mod kyi rigs pa dang mi rigs pa cung zad dpyod par nus pa'i sde
snod 'dzin pa dag gis bde bar gshegs pa'i bka' dang / de dag gi dgongs 'grel rnams dang / rje nyid kyis mdzad pa'i gsung rab rin po che rnams dang / gzhan yang 'chad pa'i
tshul 'ga' zhig las brtsams te ma rtogs pa dang /

log par rtog pa dang / the tshom gyi dbang du gyur pas brtsad cing bris pa rnams la shin tu thugs rangs shing spobs pa gzengs mtho ba'i sgo nas chos dang mthun pa'i lan gyis
de dag gi don ni 'di kho na'o/ /zhes pha rol po dag nges shes gting nas skye zhing sgro 'dogs chod par mdzad pa yin te/ dper na byang chub sems dpa' blo gros snying pos
bdag cag gi ston pa la de bzhin gshegs pa'i snying po las brtsams te brgal zhing brtags pa'i lan gyi rim pa ji skad bka' stsal pa lta bu'o/ /gzhan yang gzhung lugs rgya
chen po 'ga' zhig gi dka' ba'i gnad rnams 'chad pa na mdo rgyud gzhan nas 'byung ba'am/ gzhung de nyid kyi skabs su'ang rung ste/ phan tshun 'gal bar snang ba lta bu la 'di
dang 'di mi 'gal lam/ ji ltar yin zhe na zhes pa lta bu'i dri ba'am rtsod pa sngon du bkod de/ de'i lan lung rigs dang mthun par bshad pas gzhung gi 'gal ba spangs shing
dgongs don 'bad med du rtogs par mdzad pa ni mtha' yas la/ der ma zad sngon gyi dus su byon pa'i mkhas pa chen po rnams dang / da ltar bzhugs pa'i bstan 'dzin gyi skyes
bu dam pa rnams kyi bzhed pa'i rnam grangs ma 'dres par so sor bkod de/ de dag kyang gong du bshad pa ltar rang nyid kyi grub mtha' yin pa rgyu mtshan du byas nas de la
mchog tu zhen cing / gzhan gyi grub mtha' la khyad du gsad 'dod kyis ngan du smra ba sogs phyogs lhung gi dri ma tsam yang med par bstan pa rnam par dag pa 'ba' zhig gi
ched du dgongs te/ 'di'i phyogs ni 'thad pa'o/ /'di dang 'di dag ni mi 'thad pa'o/ /zhes lan gyis zlog par mi nus pa'i rigs tshogs mtha' yas pa dang / de dag gi rgyab rten
du 'jig rten gsum na tshad mar gyur pa'i bka' dang

bstan bcos dri ma med pa'i lung gi tshogs char du bsnyil bas rgyal ba'i bstan pa rin po che nyi ma shar ba ltar gsal bar mdzad pa yin no/ /de ltar bdag cag gi dpal ldan bla
ma dam pa smra ba'i khyu mchog chen po 'dis brgal lan gyi rim pa de lta bu'i sgo nas 'bel ba'i gtam gtan la phab pa na 'ga' zhig ma rangs te rgol ba'i bsams pas nyid kyi
drung du lhags te rtsod pa'i rim pa cung zad tsam yang gleng slong bar nus pa'i gang zag ma zhums pa'i spobs pa gzengs su mtho ba de 'dra ba ni rang gzhan gyi grub mtha'
smra ba gang gi khrod na dus nam du'ang mngon par ma gyur la/ rnam par dpyad pa de dag kyang dgongs pa dang / dgongs pa ma yin pa la sogs pa mtha' drug gi tshul la mkhyen
pa'i mnga' bdag tu gyur pa'i dbang gis rgyal ba nyid kyi dgongs pa rma med pa dang mthun par gtan la ma phebs pa ni mi srid pa yin no/ /rtsom pa ni/ spyir rje btsun dam
pa 'di nyid kyi gsung rab rin po che rnams ni 'jig rten gsum na sgra dbyangs brjod pa ma lus pa gsal bar mdzad pa'i gsung gi dbang phyug chen po 'jam dpal gzhon nur gyur
pa nyid kyi gsung gi gsang ba bsam gyis mi khyab pa dang dbyer mi phyed pa kho na ste/ de'ang 'jig rten pa'i lung sde chen po bzhi brjod bya'i gtso bor byas te tshigs su
bcad pa dang / rkyang pa dang / spel ba gsum gyi bdag nyid can las lha'i dbang po'i bzhon pa glang po che sa srung gi bu'i lus lta buu la/ 'phags yul du byon pa'i phyogs
kyi mkhas pa chen po dag gi bzhed srol tha dad pa dang / rang bzhin brjod pa sogs thun mong gi lam srol du gyur pa'i tshig rgyan gyi bye brag rnam pa mang pos lus kyi khyad
par ji ltar mdzes pa de lta bu ni rin chen indra nI la dang / padma rA ga dang / margad la sogs pa 'jig rten na rin thang gzhal du med pa'i rgyan gyi tshogs bgrang du
med

pas kyang mdzes par mi bgyid pa dang / lhag par dga' ba la sogs pa nang gi 'gyur ba chen po brgyad 'phel ba las byung ba'i sgeg pa dang / dpa' ba sogs snyan ngag gi nyams sna
tshogs dang ldan pa'i gom stabs mdzes par bskyod pas blo gros dang ldan pa dag la yid kyi 'gyur ba rang dbang du skyed par nus pa'i yon tan khyad par 'phags pa dang ldan
pa'i phyir smra ba'i dbang phyug chen po dag gis kyang ngo mtshar gyi mig bgrad pa'i spyi bo na gtsug gi nor bu bzhin du bkur te mngon par sngags pa'i 'os su gyur pa dang
/ legs par bshad pa'i cha shas gang la brtags kyang sdeb sbyor gyi ngal bso'i gnas dang / mtshams sbyor ba dang / yul dus sgyu stsal dang 'gal ba la sogs pa'i skyon gyi
rigs phra mo tsam gyis kyang reg pa'i go skabs med pa dang / khyad par du'ang zab mo nang don rig pa'i sde snod theg pa che chung dang / rgyud sde bzhi'i rnam bshad dang
/ khrid kyi rim pa sogs dgongs 'grel gyi bstan bcos phul du byung ba dag la/ rig pa dri ma med pas ji tsam brtags kyang rang rang gi khungs su gyur pa'i lung de dang de
las phyi rol du gyur pa phra mo tsam mam/ rigs pa'i rnam grangs 'di lta bu zhig dang 'gal gyis dogs pa'am/ rang tshig snga phyi dang 'gal ba sogs nyes pa'i dri ma cung
zad tsam gyis kyang reg par mi nus pa ni blo dang ldan pa dag gis bdag nyid chen po 'di'i gsung rab rin po che dag la zhib tu dpyad pas rtogs nus pa yin no/ /de lta bu'i
legs par bshad pa'i rnam grangs ji snyed cig bzhugs pa re re nas smos kyis ma langs kyang / mtshan byang rags rim tsam brjod na/ mkhan chen rdo rje 'chang byams pa kun dga'
bstan 'dzin gyi zhabs brtan gsol 'debs le'u tshan bzhi/ rje de nyid kyi mchog sprul myur 'byon gyi gsol 'debs 'dod don myur 'grub kyi pho nya/ mkhan chen rdo rje 'chang
rnal 'byor

'jam dpal bzang po'i gsol 'debs/ rtsod pa'i dus kyi thams cad mkhyen pa 'jam dbyangs mkhyen brtse'i dbang po'i gsol 'debs le'u tshan gnyis/ 'jam pa'i dbyangs ngag dbang legs
grub kyi gsol 'debs tshan pa gnyis dang / yang rje de nyid kyi mchog sprul myur du 'byon pa'i gsol 'debs bcas/ mchog sprul rdo rje 'chang rin chen blo gsal bstan skyong
gi zhabs brtan gsol 'debs tshan gnyis/ yang mchog sprul myur 'byon gyi gsol 'debs tshan pa gcig /bla ma'i rnal 'byor byin rlabs myur 'jug /chos spyod kha skong skor gyi
gsol 'debs/ rje rang nyid la bsngags pa gsum/ chab mdo 'phags pa lha'i sprul pa'i sku la gsol 'debs/ rgya ra sprul sku rin po che la gsol 'debs/ sog po bla ma mang thos 'jam
dbyangs phrin las la gsol 'debs/ gter chen mchog gyur bde chen gling pa'i zhabs brtan gsol 'debs/ so thar sdom rgyun dang / rnam rgyal lha so gsum ma'i dbang brgyud kyi
gsol 'debs/ lam zab/ 'byung 'dul/ bde mchog dril bu rim lnga bcas kyi brgyud 'debs kha skong / rje nyid kyi gsan yig rin po che ngo mtshar nor bu'i 'khri shing byang chub
mchog gi 'dod 'jo/ mkhan chen rdo rje 'chang byams pa nam mkha' 'chi med khu dbon rnam pa gsum gyi rtogs pa brjod pa ngo mtshar me tog g.yo ba'i 'khri shing byin rlabs
'dod rgu'i 'byung gnas/ phun sum tshogs pa lnga las brtsams pa'i gtam blo gsal rnams kyi rtogs pa 'phel bar byed pa'i sa bon ngo mtshar snye ma/ rab byung gi gzhi'i cho
ga yon tan rin po che'i 'byung gnas kyi skabs su nye bar mkho ba'i phyag len 'ga' zhig gi zin bris dran gso'i bdud rtsi sdom

pa 'bul chog dang bcas pa/ gsung ngag rin po che slob bshad pa'i lugs kyi tshogs gsog par byed pa maNDal gyi rnal 'byor dang / byin rlabs 'jug par byed pa bla ma'i rnal 'byor
bcas kyi nyams len ye shes 'dren pa'i shing rta/ dpal kye rdo rje'i sgrub bsnyen kha gso'i lag len gyi yi ge rab gsal nor bu'i me long / las bzhi'i sbyin sreg gi zin bris/
rab gnas bzang po drug ldan las brtsams pa'i gtam blo gros chu gter 'phel ba'i zla snang / bde mchog dril bu lus dkyil gyi rnam par bshad pa zla ba bdud rtsi'i thig
phreng / dril bu rim lnga'i khrid yig byang chub snying por bgrod pa'i them skas/ de'i 'chad thabs gsar bu'i mgul rgyan/ nA ro mkha' spyod kyi sgrub thabs thun mong ma yin
pa'i snyan brgyud yi ger bkod pa mkha' spyod bgrod pa'i lam bzang / gshed dmar spros med kyi khrid yig nyams rtogs pad dkar bzhad pa'i nyi ma 'chad par byed pa'i zur rgyan
rmongs pa'i mun pa 'phrog byed/ kun rig dkyil 'khor yongs rdzogs kyi sgrub thabs ngag 'don thar paN gyi gsung las cung zad gsal du btang ba/ kun rig cho ga gzhan phan
mtha' yas kyi 'don sgrig la nyer mkho'i zin bris gzhan phan mdzes byed/ paNDi ta sa manta shrI nas brgyud pa'i dbyangs can ma dkar mo'i bsnyen sgrub las gsum gyi rnam gzhag
blo gros sgo brgya 'byed pa'i lde'u mig /las mgon 'khor bcas kyi bskang gso bstan srung dgyes pa'i mchod sprin/ gos sku sogs gshom pa'i tshe phyag mchod mdor bsdus 'bul
tshul gyi 'don sgrig dran gso'i me long / sa ga zla ba'i nang e wa~M pa'i sgrub mchod skabs mkhan po'i tshogs gtam mdzad rgyu dang / cho ga'i sgrig rim gyi brjed byang
/ sdom pa gsum gyi bslab bya'i bca' yig legs nyes rang zhal

ston pa'i me long / nya yag gsang sngags theg chen gling gi 'dus sde'i bslab bya'i bca' yig mun sel nyi ma/ gzhi gsum cho ga 'dzugs pa'i tshe lhag bsam gang dran yi ger bkod
pa phan bde'i nyi ma 'dren pa'i shing rta/ sku rten bzhengs skabs kyi 'dod gsol bla ma yi dam ma/ chos rgyal sde dge'i zhabs rim skabs kyi 'dod gsol phan dang bde ba ma/
'dod pa'i don la gsol ba 'debs pa bsam don kun 'grub/ 'jam dbyangs mkhyen brtse'i dbang po'i gsung rgyun 'chi med bdud rtsi'i zil mngar/ ri zur rin chen blo bzang mkhyen
rab kyi dris lan nor bu ke ta ka'i phreng ba/ mdo khams a ta rong gi gzhi bdag ser sbram ma'i bsang mchod/ tshe ring rnam drug las brtsams pa'i gtam rab snyan khu byug
dga' ma'i glu dbyangs/ gzims chung rnam rol byang chub yang rtse'i sgo yig sha lo ka gcig sum bid/ dam mtshal bzo thabs/ pra rtsi bzo tshul ngo mtshar 'phrul gyi lde'u mig
/bsam yas nyams gsos skabs ngor bla khag spyi nas zhal 'debs phul ba'i zhu yig /yul mchog dman bar gsum la phrin du bskur ba'i yi ge mkhas dbang khyab 'jug dgyes pa'i zhal
bsil la sogs mdor na 'jig rten gsum na rnyed par dka' ba'i gsung rab rin po che byin rlabs kyi gzi brgya 'bar ba dpag tu med pa zhig bzhugs te/ don du gnyer ba dag gis
mkhan chen rdo rje 'chang ngag dbang bsod nams rgyal mtshan gyis mdzad pa'i rje dam pa'i gsung rab kyi dkar chag rin chen gser gyi lde'u mig las zhib tu rtogs par bya'o/
/de ltar 'chad rtsod rtsom gsum gyi sgo nas bstan pa spel bar ma zad/ sgrub pa'i sgo nas kyang bstan pa rin po che nyin mo ltar gsal bar mdzad pa yin te/ de'ang thos bsam
gyis sgro

'dogs bcad pa'i don rnams sgom pas nyams su ma blangs na don med du 'gyur ba ni/ sangs rgyas phal po che las/ yang dag sangs rgyas bstan pa ni/ /thos pa tsam gyis mi 'grub
bo/ /dper na la la chu klung gis/ /stobs med nan gyis khyer ba na/ /skom nas shi bar gyur pa ltar/ /ma bsgoms chos kyang de bzhin no/ /zhes gsungs pa ltar ro/ /de lta bu'i
lam de gzhan la'ang bstan par bzhed de/ snga phyir yi dam gyi lha rnams kyi bsnyen sgrub kyi rim pa ji ltar mdzad pa'ang / dgung grangs bco lnga skor tsam la kun rig gi
bsnyen chen rgyas pa zhig bzhugs te ma grol bar gsung bcad shin tu dam par mdzad pa dang / dgung grangs bcu bdun pa'i nang 'jam dbyangs dkar po dang / dbyangs can ma dkar
dmar/ seng gdong ma sogs kyi bsnyen sgrub tshul bzhin mdzad pa dang / dgung grangs nyer gcig pa sa mo bya'i lo hor zla bzhi pa'i mjug nas bzung dpal kye rdo rje'i gzhi'i
bsnyen pa bcu cha'i sbyin sreg dang bcas pa zla ba bcu gcig gi khongs su grub par mdzad/ yang dgung grangs nyer bdun pa'i nang tsam gdan sa'i zhal 'dzin skyong skabs mgon
po brag rdzong ma dang / grub rgyal lugs kyi tshe sgrub/ sgrol ma dkar mo sogs kyi bsnyen mtshams zla ba kha shas bar bzhugs/ zhal 'dzin grol mtshams o rgyan mchog gyur
gling pa'i gter byon thugs sgrub bar chad kun sel gyi grangs bsnyen tshul bzhin rdzogs par mdzad pa dang / yang me stag lor dpal kye rdo rje'i gzhi'i bsnyen pa shin tu
rgyas pa sbyin sreg dang bcas pa lo gcig lhag tsam gyi bar la yongs su rdzogs par mdzad pa sogs snga phyir bsnyen sgrub kyi rim pa dpag tu med pa zhig mdzad la/ der ma zad
rgyun gyi thugs dam nyams bzhes mdzad pa la'ang

lam zab bla ma'i rnal 'byor/ dpal kye rdo rje phyi nang sbrags ma'i mngon rtogs lam dus kyi dbang blang ba dang bcas shin tu rgyas pa/ rnal 'byor dbang phyug gi srung ba/ nA
ro mkha' spyod kyi sgom bzlas bcas sa skya'i chag med rnam bzhir grags pa rnams dang / gzhan yang 'jam dbyangs dkar po/ dbyangs can ma dkar dmar/ 'byung po 'dul byed/ mgon
dkar/ rdo rje brag rdzong ma rnams kyi mngon rtogs bzlas pa dang bcas pa/ gtor ma brgya rtsa sogs gtor ma'i skor dang / kye rdor mkha' spyod sogs yi dam rnams dang /
gur zhal mgon dkar sogs chos skyong nor lha bcas kyi gtor bsngo shin tu mang ba bcas ma chag par mdzad cing / de lta bu'i mnyam gzhag gi gnas skabs kun tu snang ba'i dngos
po thams cad zab bsal gnyis su med pa'i lha dang gzhal yas khang gi rnam par shar zhing de nyid kyang bde stong zung du 'brel ba'i ye shes kyi ngo bor nyams su myong bas
'od gsal phyag rgya chen po'i rnam rol du gzigs pa yin la/ rjes spyod lam gyi gnas skabs su'ang / rgyud las/ bza' dang btung dang blug pa dang / /nyal dang log dang sems
pa na/ /phyag rgya chen po mngon 'dod pa/ /de nas mngon du 'gro bar 'gyur/ /zhes gsungs pa ltar dbang dang rim gnyis las byung ba'i rang byung gi ye shes de nyid las nam
yang g.yo ba med par nyin mtshan khor yug tu 'das pas yul can gyi gnod pas skad cig kyang brdzi ba'i go skabs med pa slar la ting nge 'dzin gyi stobs lhag par 'bar ba'i
grogs 'ba' zhig tu gyur pa yin no/ /de ltar snang srid thams cad chos nyid phyag rgya chen po'i yo lang du gzigs pa'i dbang gis bsams na shes pa'i mngon shes la sogs pa
bdag cag rnams kyis cung zad mthong thos su gyur pa'ang / sngar dgung grangs

bcu bdun pa'i nang 'jam dbyangs dkar po'i sku mtshams bzhugs skabs nub gcig mnal lam du mi dkar po zhig gis ral gri sngo zhing dwangs pa zhig phul ba rmis/ nam mkha' la 'phyar
bas 'od kyis bar snang thams cad khyab par gzigs shing / de'i rkyen gyis thugs cung zad 'jigs pa lta bu'i ngang nas mnal sad pa dang / yang dbyangs can ma dkar mo'i bsnyen
sgrub skabs sgrub khang gi phyi nang thams cad me 'bar ba lta bu'i 'od kyis khyab par gzigs pa dang / de bzhin du dbyangs can ma dmar mo'i bsnyen pa'i skabs 'o ma'i
mtsho chen po zhig las thogs med du gsol ba'i snang ba byung zhes bka' stsal la/ gang ltar yang rje btsun bla ma dam pa dang yi dam lha'i byin rlabs khyad par du 'phags
pas de tsam nas mkhyen rab klong chen po brdol te/ nyin re la shog ldeb mda' tshad ma bcu re tsam thugs la 'dzin pa'i tshul bstan pa yin no/ /des na phyis su khang sar mkhan
rin po che ngag dbang bsod nams rgyal mtshan gyis rje 'di nyid kyi drung nas dbyangs can ma dkar mo'i rjes gnang zhig gsan skabs rjes gnang grub pa dang / rje nyid kyi
bka' las/ 'di sa manta shrI'i lugs kyi dbyangs can ma dkar mo de yin/ byin rlabs shin tu che/ nga rang yang 'di'i byin rlabs thob phyin chad mtshams la bsdad pas rig pa
bzang du song / khyed rang yang bsnyen pa zhig gyis shig gsungs nas/ rje nyid kyis mdzad pa'i bsnyen sgrub las gsum gyi phyag dpe zhig gnang byung bas/ de 'phral rang yang
bla ma'i bka' ltar bsnyen mtshams shig bgyis pas blo rig bdun 'gyur gyis che bar song zhes mkhan chen rdo rje 'chang ngag dbang bsod nams rgyal mtshan nyid kyis bdag la
bka' stsal to/ yang dgung grangs nyer gnyis pa'i nang tsam la kye rdo rje'i gzhi bsnyen bzhugs skabs su bdag klu'i gnod

pa lta bus cung zad bsnyung ba'i tshul bstan pa'i tshe sgrub khang gi phyir spag ra'i nang du stag gnyis 'dug pa de gnyis gzims khang du thogs med du 'ongs nas/ rje nyid kyi
dbu'i thad tsam na bya khra 'dra ba zhig 'dug pa de la mchongs shing stag gi lag pa gnyis sku'i phrag pa gnyis kyi steng du bzhag nas zos pa rmis gsungs pa dang / yang
de skabs sku'i phyi rol du ral gri'i ra ba zhig gis bar med du bskor ba'i phyi nas a tsa ra zhig gis bskor ba byed pa'i mnal lam byung gsungs shing / de skabs shig phyis
kyi bla brang mkhan rin po che 'jam dbyangs rin chen rdo rje sku gzhon nu'i dus zhabs phyir bzhugs skabs yin pas rdo rje 'chang nyid kyi gzims khri la bsnyes nas cung zad
mnal tu song ba'i mnal lam na sgrub khang gi rab gsal nas rta ba mang po slebs byung ba la/ rje rin po che'i sku la gnod pa skyel mkhan de 'di yin pa 'dra snyam nas/ sumbha
sogs drag sngags mang du bzlas pas rta dkar po'i rnam par phyir thon pa rmis zhes gsungs la/ gang ltar yang de nas brtsams te bsnyung gzhi rim dwangs su gyur pa ni gdan
sa chen po 'di'i srung ma thun mong ma yin pa zhing skyong stobs 'phrog dbang po dang / thar rtse rang gi rigs kyi srung ma legs ldan stag zhon 'khor bcas kyis sku tshe'i
bar chad bsal ba sogs phrin las sgrub pa'i ltas su gdon mi za'o/ /yang zhwa lu mchog sprul rdo rje 'chang rin chen blo gsal bstan skyong gi drung nas rnam sras rjes gnang
skor gsan skabs/ rje nyid kyi bka' las/ rnam sras pho brang yin zer ba'i shin tu yid 'phrog pa zhig tu/ bai sogs rnam sras kyi sngags gsung bzhin pheb par rmis pas/
nged kyis rnam sras sgrub na cung zad 'grub sla ba 'dra gsungs pa dang / dgung grangs nyer gsum la lcags phag lor gdan sa'i zhal 'dzin thog

mar bskyangs te/ de lo'i lam 'bras gnang skabs rgyud gsum gyi lta ba 'khor 'das dbyer med kyi dmigs khrid tshugs skabs slob ma rnams nas chos rim 'don pa'i tshe/ rje nyid bzhugs
khri'i steng du cung zad mnal dang 'od gsal 'dres pa lta bu'i gzigs snang la/ gtsug lag khang gi rgya mthongs khar bla ma sa chen yin zhu ba'i bla ma zhig gis gtso
bor mdzad/ lam 'bras bla ma brgyud pa thams cad bgres nyams can sha stag bzhugs 'dug pa dang / de'i nang na ngor chen rdo rje 'chang de nyid na bza' gsar pa shin tu legs
pa zhig gsol nas rje nyid la zhal 'dzum pa mdzad cing gsung zhig 'byon grabs la/ de skabs gtsang khang nang thar rtse'i bskang gso zhig yod stabs go 'jo chos khrims pas dgongs
pa zhus byung ba'i rkyen gyis mnal sad byung bar thugs shin tu pham pa zhig byung / gang ltar yang bla sku bgres nyams can sha stag gzigs pa de deng sang sa ngor gyi
bstan pa cung zad nyag phra ba 'di'i rtags su 'dug /'on kyang ngor chen na bza' gsar pa bzhes pa de bshad sgrub kyi bya ba la rtse gcig tu 'bad na bstan pa 'di cung zad
je dar du 'gro ba'i ltas su snang bas/ nged rang gis kyang de sngon bstan pa'i bya ba la rtse gcig tu 'bad khul byas pa yin/ da dung yang e wa~M pa'i bstan pa 'di khyed
bla ma rnams la rag las pas dbang lung 'tshol ba dang / slob gnyer la nan tan du 'bad pa'i sgo nas bstan pa'i bya ba la 'bad pa drag po mdzad dgos so zhes/ skyabs rje rdo
rje 'chang de nyid nas yang yang bka' pheb byung zhes khang sar mkhan rin po che ngag dbang bsod nams rgyal mtshan nyid kyis bdag la bka' stsal to/ /yang khrir bzhugs skabs
slob ma 'ga' zhig la snar thang brgya rtsa zhig zhag 'ga' re gnang bar/ dang po bka' chos kyi dbu tshugs pa dang phug ron

gnyis 'ongs te gzims chung gi rgya mthongs khar gus pa'i tshul gyis nyan pa dang / slar bka' chos grol dus 'phur 'gro ba de lta bu nyin re bzhin rjes gnang ma rdzogs kyi bar
byung ba ni/ sngon dge bshes ldong ston pa bya bas bka' chos gnang skabs ma gcig zha ma phug ron du sprul nas chos gsan pa'i rnam thar dang tshul mtshungs pas skyes bu
dam pa'i rnam 'phrul lam/ lha la sogs pa'i sprul pa lta bu shin tu ngo mtshar ba zhig ni yin par snang mod/ bdag lta bu ma rig pa'i dri mas bsgribs pa'i so skye rmongs pa
zhig gis 'di'o zhes kha tshon gcod pa ji ltar nus/ yang skabs shig mnal lam du 'phags pa'i gnas brtan bcu drug shin tu gzhon sha chags shing gzi brjid dang ldan pa re re'ang
'ja' 'od kyi gur khang kha dog sna tshogs pa'i dkyil na bzhugs pa mngon sum du gzigs pa sogs ngo mtshar ba'i rnam thar shin tu mang ba dang / me 'brug lor phan khang
zhabs drung rin po che dpal ldan blo gros rgyal mtshan khams phyogs su pheb skabs/ rje 'di nyid kyis da dung lo cha shas tsam grwa sa 'dir bzhugs rgyu mdzad na legs mod/
'on kyang lo lnga drug tshun yar pheb thub pa cis kyang mdzod/ de las yun ring na mi legs so gsungs pa ltar/ rjes sor dus thog tu pheb ma grub pa'i dbang gis nyag rong gi
zings dang thug nas cung zad 'o brgyal byung ba dang / pheb khar sku mdun du mjal skabs kyang sa skya'i gser pod kyi dbu na bzhugs pa'i sgrol dkar dang dbyangs can ma dkar
mo gnyis kyi rjes gnang stsal te/ de 'phros khams nas yar pheb dus 'bul rgyu yin gsungs pa bzhin/ phyis su zhal mjal gsung thos kyi skal bzang bla na med pa thob pa bcas/
ye shes kyi spyan gyis ma 'ongs pa mngon sum gzigs pa'i gsung du nges shes thun

mong ma yin pa skyes so zhes mkhan chen rdo rje 'chang dpal ldan blo gros rgyal mtshan nyid kyis bdag la bka' stsal to/ /yang lcags bya lo'i nang skor sde dge'i phyogs su nyag
rong gi 'ur zings che skabs/ rje 'di'i drung du khang sar mkhan rin po che ngag dbang bsod nams rgyal mtshan dang / bla ma bstan pa dar rgyas gnyis bzhugs yod par khams
phyogs kyi bde dogs sogs gsung 'phros 'ga' zhig mdzad skabs/ khang sar mkhan chen nas sde dge chos rgyal mchog gi bstan srid la nyes skyon yod med/ slar ci 'gyur sogs
zhus pas/ rje 'dis zhal 'dzum tsam mdzad nas sde dge'i phyogs rnams khyed rang nas gzigs 'ong gsungs pa dang / yang a cang sku rtsed zhu ba ma gtogs nyes skyon rang cher
mi 'ong ba 'dra zhes gsungs pa bzhin/ phyis su khang sar mkhan nyid sde dger pheb rgyu dang / sde dge'i chab srid kyang nyes skyon med par mthar gong 'phel du gyur pa sogs
ma 'ongs pa dngos su gzigs pa'i tshul 'di dag rjes sor khams phyogs su'ang bla ma bstan pa dang yang gsung 'phros byung zhing / sde dge'i phyogs khyed rang nas gzigs 'ong
gsungs pa'i shugs kyis rje rin po che nyid khams phyogs su pheb mi grub pa'i dgongs pa'ang gsal bar bstan par nges so zhes mkhan rin po che ngag dbang bsod nams rgyal
mtshan dngos kyi zhal las bdag gis thos pa'o/ /de dag gis mtshon te rmad du byung ba'i rnam par thar pa mtha' yas pa zhig mnga' bar snang mod/ thugs shin tu sgam zhing gzi
brjid che ba dang / don dang ldan nges cung zad tsam ma gtogs gsung 'phros sna tshogs pa mdzad pa'i go skabs med pa'i dbang gis zhabs 'bring ba dag gis kyang cher zhu bar
mi nus pas 'di tsam ma gtogs sgro skur gyi mthar 'gyur dogs

kyis brjod par ma nus la/ 'di dag kyang bdag cag la sogs pa gdul bya thun mong ba rnams kyi snang ngor ji ltar mngon pa rnams mdor bsdus tsam brjod par zad kyi/ gzhan du na
mgon po 'di nyid zag med 'jig rten las 'das pa'i ye shes rin thang med pa'i rin po che'i snod kha phyes pa lta bu la dbang 'byor pas/ ji skad du/ slob dpon zla grags kyis/
dag pa 'di na bzhed pa 'jug pa yis/ /rdul gcig yul la mkhas gtugs 'jig rten dang / /'jig rten mtha' yas phyogs khyab rdul ston mod/ /rdul rags mi 'gyur 'jig rten phra
mi 'gyur/ /zhes bya ba la sogs pa mang du gsungs pa ltar/ thun mong ma yin pa'i rdzu 'phrul dang mngon par shes pa'i mthus sa chen po la bzhugs pa'i byang chub sems dpa'
chen po rnams kyang zil gyis gnon par mdzad na/ so so'i skye bo gang zag rnams dang thun mong du gyur pa'i mngon par shes pa lnga dang ldan pa tsam ni smos kyang ci zhig
dgos/ des na sangs rgyas dngos 'jig rten du byon pa la the tshom gyi dri ma spangs te yid ches pa'i dad pa drag pos gsol ba rtse gcig tu 'debs nus na 'di dang phyi ma'i don
thams cad 'bad med du 'grub par gdon mi za'o/ /zab rgyas chos kyi char pas 'jig rten na/ /thub bstan 'bras bu'i snye ma g.yur za zhing / /'gro la phan bde'i 'dod rgu rdzogs
pa'i dpyid/ /gang gi grags pa bzhin du srid mthar khyab/ /mi bzad rig pa rnon po'i zhugs kyis ni/ /smra ba'i seng ge kun gyi snying bsregs shing / /rnam dag lung gi
thog dmar cher 'babs pas/ /lta ngan brag ri'i phreng ba phye mar bsnyil/ /sgra don nyams kyi 'gyur ba stong ldan pa'i/ /legs bshad phreng ba gsar

pa'i 'jo sgeg gis/ /phyogs kyi mdzes ma kun gyi yid sdud cing / /mgrin pa mdzes pa'i skal bzang ci yang sgrub/ /srid pa'i dri ma rab btang bsam gtan gyis/ /g.yo med bdud rtsi'i
rgya mtsho la brten nas/ /mtha' klas yon tan grub pa'i 'dod khams la/ /chags bral lha yis kyang ni yongs mi shes/ /gting dang pha rol med pa'i yon tan mtha'/ /ji bzhin
brjod pa'i ro 'dzin gang zhig mchis/ /de lta mod kyi cung zad gang smra ba/ /yon tan bsam mi khyab tsam mtshon phyir ro/ /zhes khams gsum chos kyi rgyal po mkhan chen
rdo rje 'chang byams pa kun dga' bstan pa'i rgyal mtshan dpal bzang po'i rnam par thar pa yon tan mtha' yas pa'i rgya mtsho dngos grub kyi rba rlabs rnam par g.yo ba las/
bshad sgrub gnyis kyi sgo nas bstan pa rin po che phyogs thams cad du spel ba'i tshul 'ga' zhig brjod pa las 'phros te gsang ba thun mong ma yin pa'i rnam par thar pa cung
zad tsam smos pa'i skabs te drug pa'o// // ! de ltar na bdag cag gi bla ma yon tan ma lus pa'i phung por gyur pa 'dis sku tshe rangs par bshad sgrub gnyis kyi sgo nas
rgyal ba'i bstan pa rin po che phyogs thams cad du spel ba la brten nas gsung las skyes pa'i bstan 'dzin gyi slob ma'ang / stod mnga' ri la dwags kyi yul nas smad rgya nag
chen po'i mthar thug pa'i bar du gnas pa'i gdul bya skal ba dang ldan pa nam mkha' dwangs pa'i skar tshogs lta bu bgrang du med pa zhig 'dus pas de dag re re nas brjod
par ji ltar nus te/ 'on kyang khyad par du 'phags pa'i yon tan du ma dang ldan pa'i phyir thugs sras rnams kyi nang nas gtso bor gyur pa dag rang gi blo yul du ji tsam

nges pa rnams cung zad brjod na/ kun mkhyen e wa~M pa chen po'i chos kyi khri la zhabs sen rnam par bkod de bstan pa rin po che srid rtser 'degs pa'i ka chen bzhi ni/ mkhas
dang grub pa rgya mtsho'i gtsug rgyan 'jam dpal ngur smrig 'dzin pa khang sar mkhan rin po che ngag dbang bsod nams rgyal mtshan/ zab rgyas mdo rgyud rgya mtsho'i mnga'
bdag mkhan chen smra ba'i nyi ma 'jam dbyangs shes rab rgya mtsho/ lung rtogs kyi yon tan bsam gyis mi khyab pa'i bdag nyid can grub pa'i dbang phyug chen po phan khang mkhan
rin po che dpal ldan blo gros rgyal mtshan/ sku tshe hril por sku lus dang grib ma'i tshul du 'grogs te mnyes pa gsum gyis mnyes par mdzad pas thugs sras rnams kyi nang
nas mchog tu gyur pa bla brang mkhan chen rin po che ngag gi dbang phyug 'jam dbyangs rin chen rdo rje dang bzhi'o/ /'phags yul gyi shing rta chen po rnams dang dbyer
mi phyed cing 'dzam bu'i gling na yongs su grags pa'i mkhas grub chen po bzhi ni/ phyogs bcu'i rgyal ba rnams dang gnyis su med pa'i yon tan nam mkha'i mtha' dang mnyam
pa 'jam pa'i dbyangs mkhyen brtse'i dbang po/ mkhas grub bye ba'i dbus na zla ba ltar rnam par gsal ba mchog gi sprul pa'i sku rdo rje 'chang rin chen blo gsal bstan skyong
/ kun mkhyen e wa~M pa chen po'i bstan pa'i srog shing gcig pu nyi ma lta bu'i mkhas grub khyab bdag bka' 'gyur ba chen po 'jam pa'i dbyangs ngag dbang legs grub/ mdo
sngags rig gnas dang bcas pa'i glegs bam gcig pu rgyud sde rgya mtsho'i shing rta'i srol 'byed chen po 'jam dbyangs blo gter dbang po rnams so/ /rgyal ba rdo rje 'chang chen
po'i ring lugs dri ma med pa tshul bzhin

'dzin pa la gcig tu phyogs pa'i zhabs drung rnam pa gsum ni/ lung rtogs chos kyi snang bas bstan pa srid mthar spel mkhas klu ldings zhabs drung rin po che byams pa tshul khrims
phun tshogs/ /mtha' klas shes bya'i gnas la mkhyen rab kyi padmo lhag par rgyas pa khang sar zhabs drung rin po che ngag dbang blo gros snying po/ mkhyen brtse nus
pa'i yon tan mtha' yas pa'i gter du gyur pa thar rtse zhabs drung rin po che kun dga' 'jam dpal snying po rnams so/ /chos srid stobs kyi dpung pas bstan pa rin po che srid
na 'degs pa'i sa skyong bla ma chen po gsum ni/ mkhas tshul gsum gyi mdzad pas bstan pa phyogs mthar spel mkhas sde dge lha sras rin po che byams pa kun dga' 'jam dpal
phan bde'i snying po/ lugs zung mkhyen pa'i spyan ldan gling tshang rgyal sras bla ma byams pa kun dga' phan bde chos kyi rgyal mtshan/ mkhyen brtse nus pa'i dpal mnga' gling
drung pa bla ma byams pa kun dga' phan bde'i snying po theg mchog bstan pa'i rgyal mtshan rnams so/ /rje rgyal ba gnyis pa nyid kyi zab rgyas chos kyi dgongs don ris
med grub mtha' thams cad la gsal bar mdzad pa'i phyogs kyi dar chen drug ni/ zhwa ser bstan pa'i gtsug rgyan chab mdo 'phags pa lha'i sprul pa'i sku 'phags mchog mkhas grub
ngag dbang blo bzang mi pham 'jigs med dge legs bstan pa'i rgyal mtshan/ 'chad rtsod rtsom gsum la dbang 'byor pa'i mkhas pa chen po sog po bla ma mang thos 'jam dbyangs
phrin las/ thams cad mkhyen pa bu ston rin chen grub kyi bstan 'dzin gyi skyes bu chen po ri zur bla ma rin chen blo bzang mkhyen rab/ mang thos smra ba'i khyu mchog
rgya ra sprul sku rin po che 'phags mchog thub bstan 'jigs med chos kyi dbang phyug /

zab rgyas gdams pa rgya mtsho'i gter mdzod chab mdo dkon rdor sprul sku/ sgrub brgyud bstan pa'i gsal byed gangs ri'i rdo rje 'dzin pa 'jigs med chos kyi rgyal mtshan rnams
so/ /bslab gsum nor bu'i tog gis nye bar mdzes pa bstan pa'i rgyal mtshan chen po drug ni/ snyan brgyud gdams pa'i mnga' bdag 'dar mkhan chen rin po che kun dga' 'jam dbyangs/
mtha' klas 'gro ba'i 'dren pa rgyal rtse gur pa mkhan po mkhas btsun sbyin pa rin chen/ lung rtogs yon tan rgya mtsho'i bdag nyid slob dpon chen po ngag dbang dge
legs/ byams dang snying rje'i mnga' bdag mi nyag dpon slob nam mkha' rgyal mtshan/ rgyal bstan srog gi dbang po ltar gces par 'dzin pa bla ma bstan pa dar rgyas/ mtha' yas
yon tan mang pos nye bar mdzes pa mnga' ri'i bla ma kun dga' 'jam dbyangs rnams so/ /yon tan gyis mngon par mtho ba'i bla ma dam pa drug ni/ mtha' klas gzhung la mkhas
pa dga' ldan bla ma byams pa smon lam grags pa/ mkhyen pa rgya mtsho'i bdag nyid snar thang mkhan po/ shes bya'i gnas la mkhas pa phun tshogs gling gi mkhan po/ lung rtogs
kyi yon tan ldan pa 'jad yangs pa can gyi mkhan po skal bzang rgya mtsho dang / skal bzang rgyal mtshan rnam pa gnyis/ mkhyen pa'i spyan ras bkra ba gser mdog can gyi mkhan
po rnams so/ /bstan pa'i gsal byed dam pa sprul sku rnam pa bzhi ni/ mkhyen pa rgya mtsho'i dpal mnga' nyag rag sprul sku kun dga' bstan pa'i rgyal mtshan/ chos kyi
spyan ras yangs pa bra'u sprul sku/ mtha' klas 'gro ba'i 'dren pa phu mgo sprul sku/ shes bya'i gnas la mkhas pa mkhar nang

sprul sku rnams so/ /lung dang rigs par smra ba'i bshes gnyen sde snod 'dzin pa gnyis ni/ bcu phrag rig gzhung rgya mtsho'i pha rol du son pa mkhas dbang smra ba'i seng ge
'jigs med dpal ldan/ phyi nang rigs pa'i gnas la gzhan dring mi 'jog pa'i blo gros dang ldan pa mkhas pa'i dbang po 'jam dbyangs yon tan mtha' yas gnyis so/ /sde snod rab
'byams rgya mtshor mkhas dbang dam pa lnga ni/ mkhyen rab kyi padmo bzhad pa dbon stod bla ma kun dga' 'jam dbyangs/ 'bras yul skyed mos tshal gyi rab 'byams pa dkon mchog
chos 'phel dang / rab 'byams pa chos rje lags gnyis/ rta nag thub bstan gyi rab 'byams pa blo gros rab rgyas/ bkra shis lhun po'i bka' chen sri rdor rnams so/ /dben pa'i
ri khrod rnams su sgrub pa snying por mdzad pas nyams dang rtogs pa'i mnga' bdag tu gyur pa'i rnal 'byor gyi dbang phyug chen po lnga ni/ rim gnyis kyi ting nge 'dzin
la brtan pa thob pa'i rnal 'byor pa tshe mtshams bsod nams bzang po/ grub pa'i go 'phang mchog la 'dzegs pa mtshungs med 'jam dpal bstan 'dzin/ nges 'byung byang chub sems
kyis thugs rgyud gang ba'i spong ba pa ngag dbang chos 'phel/ lkog gyur gyi chos rnams sgrib med du gzigs pa a gro tshe mtshams pa rin chen chos ldan/ zab mo'i don la rtse
gcig tu gzhol ba mtshams pa kun dga' bsod nams rnams so/ /de lta bu'i zhal slob mkhas shing grub pa de dag las gyes pa'i dngos slob dang nying slob kyi tshogs bgrang
du med par byon pas deng sang gi skabs 'dir sa chen po 'di yongs su gang ste thams cad kyis kyang bstan pa rin po che phyogs thams cad du spel zhing skye rgu ma lus pa mngon
mtho dang nges legs kyi go

'phang 'thon por sbyor ba la ched du brtson pa lhur bzhes par mdzad do/ /der ma zad rje 'di ngor chen rdo rje 'chang chen po'i chos kyi khri la bgrang bya brgyad kyi bar du
bzhugs nas chos kyi 'khor lo rgyun mi 'chad par bskor ba'i skabs su phyogs tha dad nas 'dus pa'i slob ma'i tshogs lo re bzhin brgya phrag gsum re tsam tshogs pa rnams kyis
gtsos dus snga phyi nges med du gsung gi bdud rtsi myong ba'i slob ma'ang mtha' yas pa ste/ tha na lugs gnyis kyi sgo nas yon tan du mngon pa rdul phran tsam med kyang
/ tshe rabs thams cad du bka' drin gzhal bar dka' ba mkhan chen rdo rje 'chang khu dbon rim par byon pa 'di dag gis chos dang zang zing gi bka' drin tshad med pas skyong
ba'i thugs rje kho nas deng sang 'jig rten mi'i gral mjug zin tsam byung ba bdag lta bus mtha' brten pa'i slob ma'i tshogs bgrang du med pa zhig mchis la/ de dag gi nang
na'ang bslab pa gsum gyis rgyud dag pa/ gzhung lugs rgya mtsho'i gnad la mkhas pa/ byang chub sems kyis thugs rgyud gtams pa/ ting nge 'dzin gyi rtogs pa brtan pa/ thugs
rje chen pos gzhan don mdzad pa'i skyes bu dam pa'ang bsam gyis mi khyab pa zhig yod par snang mod/ bdag lta bu'i rmongs pas ji bzhin du dbye bar ga la nus/ der ma zad stobs
dang 'byor pa chen pos bstan pa rin po che dgung na 'degs pa'i mda' dpon chen po tsha rong pa/ mda' dpon rin spungs/ gling tshang dpon dbang chen chos skyong / sde dge'i
gnyer chen dpal grub pa sogs bstan pa'i sbyin bdag chen po zab chos kyi bdud rtsi myong ba rnams dang / gzhan yang bka' chos kyi 'brel pa

cung zad tsam dang / zhal mjal ba dang gsung thos pa sogs kyi sgo nas kyang 'khor ba mtha' can du gyur pa'i gdul bya skal ba dang ldan pa ni blo'i ra ba las brgal ba zhig mchis
te de thams cad brjod par mi nus mod/ mdor bsdus na bod dang bod chen po'i ljongs na 'khod pa'i skye 'gro phal che bas so so'i 'byor pa dang bstun pa'i bsnyen bkur gyis
rang rang gi bsod nams kyi bgo skal len pa la gcig tu mi brtson pa ni dus de tsam na cher med pa lta bur gyur to/ /gang gi grags pa'i rna cha g.yo ba yis/ /snying la
dad pa'i kunda 'dzum ldan pa'i/ /'gro ba de dag mi bzad rlung gis ni/ /drag tu bskul ba'i sa chen rdul ltar lhags/ /blo gros lang tsho gsar pa'i skabs brten cing / /nyon
mongs gdung bas gzir ba'i yid can rnams/ /dam pa'i nags tshal 'di na tsandan bzhin/ /'gro ba'i bla mar gyur la mi 'gyur ram/ /gang gi legs bshad zla ba'i 'od kyis ni/ /legs
pa'i lam bzang mthong ba'i blo mchog rnams/ /dag pa'i mkha' la ngang pa'i phreng ba bzhin/ /'khor ba med pa'i grong khyer mchog tu chas/ /theg gsum chos kyi bdud rtsis
bran pa yis/ /snying la bsil ba thob pa'i skal bzang phal/ /slad chad mig la 'khor bas bskyed pa yi/ /mya ngan mchi ma'i thigs pas mdzes ma gyur/ /'gro kun thar pa'i ngal
'tshor bkod pa yis/ /srid pa'i nags tshal stong pas yid 'byung ste/ /rgyu skar do shal g.yo ba'i sngo bsangs ma/ /spros pa bral ba'i brtul zhugs blangs pa bzhin/ /zhes
khams gsum chos kyi rgyal po mkhan chen rdo rje 'chang byams pa kun dga' bstan pa'i rgyal mtshan

dpal bzang po'i rnam par thar pa yon tan mtha' yas pa'i rgya mtsho dngos grub kyi rba rlabs rnam par g.yo ba las/ chos kyi 'khor lo bskor ba'i grub 'bras bstan 'dzin gyi slob
ma ji tsam byung ba'i tshul mdo tsam brjod pa'i skabs te bdun pa'o// // ! de ltar sku tshe hril por bshad sgrub gnyis kyi sgo nas bstan pa rin po che phyogs thams cad
du spel zhing gdul byar gyur pa'i 'gro ba ma lus pa 'phral dang yun du phan pa dang bde ba'i lam mthar thug pa la bkod pa sogs phrin las kyi 'khor lo mtha' yas par mdzad
nas/ da ni bdag sogs gdul bya rnams kyi bsod nams kyi bgo skal de tsam du zad pa dang / 'jig rten gyi khams gzhan dang gzhan dag na gdul byar gyur pa'i 'gro ba mtha' klas
pa zhig cig car du tshogs pa dag 'dul ba'i dus la bab pa mngon sum du gzigs pa la brten nas yongs su mya ngan las 'da' ba'i tshul ston par bzhed de/ de'ang lcags pho rta'i
lo'i dpyid ka zhig mkhan rin po che khri thog pa dpal ldan blo gros rgyal mtshan rje 'di nyid kyi sku drung du pheb skabs/ rje nyid kyi zhal nas/ sngar phan chad 'chad
rtsod rtsom gsum gyi sgo nas bstan pa rin po che la bya ba ji ltar mdzad tshul rnams zhib rgyas su bka' stsal ba'i mthar/ lhag par bstan pa'i rtsa ba 'dul ba'i sde snod
las gsungs pa'i gzhi gsum gyi cho ga phyag len rnam par dag pa zhig e tshugs snyam du 'bad par byed pa ni ji lta ba bzhin grub/ de rjes phyi nang gi rig gzhung rgya chen
po dag la thos bsam byed pa'i slob grwa legs pa zhig tshugs na snyam pa'i 'dun pa shin tu che bar bgyis kyang / dus tshod snyigs

mar song ba dang / mi rnams dmu rgod kyis rgyud dkrugs par brten re ba de lta bu ni mi 'grub par snang / der ma zad deng sang gi skabs 'dir dbang lung sogs la don gnyer byed
mkhan ni nyin mo'i skar ma ltar dkon zhing / phar cher smin byed kyi dbang bskur tsam yang ma thob par dkyil 'khor chen po'i las la 'jug pa sogs ngan 'gro'i rgyu sgrub
pa shin tu mang zhing / don gnyer byed mkhan nyam chung re gnyis tsam yod du zin kyang dngos po'i 'byor pa phra bas dmigs bsal zhu mi thub pa sogs dgos don dang gal gnad
shin tu che bas 'di lo nas bzung dkyil 'khor chen po rnams kyi dbang bskur ba dang / khrid kyi rim pa rnams gtso bor bgyid pa'i dbyar chos zhig gnang ba'i srol rgyun bzang
po bstar chags su tshugs pa zhig nges par mdzad dgos zhes bka' lung zab rgyas zhal chems kyi tshul lta bar gnang ba dang chabs cig dngos 'bul rgyas par mdzad/ de la brten
nas mkhan chen gdan sa pas kyang ji ltar bka' lung stsal ba bzhin zhal gyis bzhes te dbyar gyi ring phal cher rdo rje theg pa'i smin grol gnyis kyi gtsos theg pa che chung
gi chos kyi 'khor lo rgyun mi 'chad par bskor ba mdzad de/ de nyid kyi srol rgyun mi nyams par 'di ltar gnas pa'ang bdag cag gi dpal ldan bla ma dam pa 'di'i thugs bskyed
dang phrin las kyi cha shas kho na las byung ba yin no/ /des na 'jig rten phyi ma phan chad kyi bde 'bras don du gnyer bas snying nas chos byed pa rnams kyis ni yab
rje dam pa'i bka' drin gyi mtha' 'di tsam yang gzhal ba'i thabs ga la yod/ de dag gi rjes thog hor zla bzhi pa'i nang tsam nas bzung rje rin po che nyid kyis gsan yig gi
'phro 'di rnams dang / nged nas

gangs ljongs su sangs rgyas las kyang rnyed par dka' ba'i gsar ma'i rgyud sde rin po che'i dbang rgyun rnam dag bzhugs so cog phyogs gcig tu 'don rgyu zhig byung na snyam yang
de snga ma grub pas/ da lan de'i dkar chag bcas 'phral du 'bri tshar ba zhig byed dgos par 'dug gsungs nas zhabs drung rin po che 'jam dbyangs rin chen rdo rje dang /
mkhas dbang 'jigs med dpal ldan/ kho bo cag bcas la bri rgyu gnang shing / rje nyid nas kyang thugs rtsol gyis 'bri bar gnang ba sogs thugs brel shin tu che bar mdzad/ de
skabs bka' las/ phyogs 'dir bstan pa'i bya ba phran bu bgyis kyang dus ngan dmu rgod kyi dbang gis 'di byas dang 'di thon ci'ang mi 'dug /de las bshad sgrub kyi bstan pa
dar ba'i sa phyogs shig tu skye ba blangs na shin tu legs so zhes thugs dbyung ba'i gsung yang nas yang du stsal/ tshul 'di la dpag na skabs der sus kyang ma shes pa ma
gtogs sku tshe'i 'du byed de ga'i sngon rol zhig nas btang zin pa gor ma chag ste/ de'ang snga ma sa 'brug dang / sa sbrul lo nang mdo khams nas bstan pa'i sbyin bdag chen
po sde dge chos rgyal mchog nas rje 'di khams phyogs su gdan 'dren zhu yig mang du phul ba dang / de dang chab cig khang gsar mkhan rin po che ngag dbang bsod nams rgyal
mtshan nas kyang zhu yig lan grangs phul gnang mdzad par brten/ sa sbrul lor rje rin po che nyid kyi phyag bris ngo ma zur yig zhig tu bod kyi bde dogs sogs gnas tshul
sna tshogs kyi mthar/ khyed yon mchod gnyis char nas nged rang de phyogs su 'ong dgos tshul nan tan mdzad byung ba'i zhu lan dngos

gzhi phul ba ltar dang / lhag par phran da lo sang phod kyi mi la re chen po ma mdzad/ khyed rang nas de snga'ang bstan pa la phan thogs legs par mdzad yod tshod 'dug pa dang
/ da dung yang bstan pa'i don du ci 'gyur gyi thugs rtsol rgya chen po mdzad dgos tshul gyi bka' lung zab rgyas pheb byung zhes mkhan chen rdo rje 'chang ngag dbang bsod
nams rgyal mtshan gyis rjes sor bdag la bka' stsal ba dang / zla ba bdun pa nang dpon slob las thog pa blo gter dbang po sku mdun bcar dus kyang gsang sngags rdo rje theg
pa ni rgyal ba shAkya'i tog gi bstan pa 'di las gzhan du 'byung bar dkon pa dang / bstan pa 'di'i'ang snying po gsang sngags rdo rje theg par thug pa dang / lam la zhugs
pa thams cad byang chub kyi ched du yin na de nyid dka' ba med par dus thung ngus mngon du byed nus pa dang / byang chub sems dpa' sems can gyi don spyod pa rnams gzhan
sdug bsngal las skad cig tsam gyis snga bar bsgral 'dod kyi blo can rnams thabs 'dis re ba bde blag tu skong ba sogs rdo rje theg pa sangs rgyas las kyang dkon la rin
thang che ba yin pa'i phyir dang / de dag kyang rtsa ba rgyud sde rin po che rnams la thug cing / de'ang rdo rje 'chang nas da lta bar bka' yod la slad ma zhugs par byon
pas rnam par dag pa rnams nged kyis phyogs gcig tu bsgrig pa'i dkar chag tsam 'god kyin yod pas/ dbang chog med pa'i 'jigs byed zhe dgu ma lta bu khyod nas sgrig thon na
dang / khu na sprul sku dang 'jigs med dpal ldan la'ang gzhan rnams rim pas sgrig bcol dgos pa'i bka' bkod gnang bzhed yod ces ma 'ongs lung ston zhal chems kyi tshul du
pheb skad dang / der yang ma zad rje nyid kyis rgyun

du gsol ba'i rigs lnga'i dbu rgyan ngo mtshar ba zhig yod pa de dang / phyag mtshan rdo rjai dril bu bcas zhabs drung rin po che ngag gi dbang phyug 'jam dbyangs rin chen rdo
rje nyid la de skabs shig gnang byung ba dang / bdag la sngon nas gnang ba'i dbu rgyan sogs gang dgos cha tshang yod pas 'di 'dra rje rin po che nyid nas gsol dgos stabs
gtan nas zhu mi dgos so zhes yang yang zhus kyang nged la dbu rgyan sogs gzhan 'dra'ang yod pas 'di rnams khyed rang nas nyar 'tshag mdzod cig gsungs nas nan tan du stsal
bar mdzad byung zhes bka' stsal ba 'di'ang bdag cag slob ma rnams yid sdug bsngal gyis non par gyur na mi rung ngo snyam du dgongs te dngos su zhal gsal ma mdzad kyang
dgongs pa yongs su mya ngan las 'das pa la mngon du phyogs par bzhed nas don gyis na rgyal ba'i rgyal tshab bstan pa'i bdag po chen por mnga' gsol bar mdzad par gdon mi
za ste/ gang gi tshe byang chub sems dpa' chen po dam pa tog dkar po dga' ldan gyi lha'i ris nas 'dzam gling ser skya'i grong khyer chen por bskyod par brtsams pa na nyid
kyi cod pan rgyal ba ma pham pa'i dbur bcings te chos kyi rgyal tshab chen por mnga' gsol ba dang / yang bdag cag gi ston pa grong khyer rtswa can du tha ma'i gzims mal
du gshegs par nye ba na gnas brtan 'od srung chen po la khyod ni 'dod pa chung zhing chog shes pa yin gyi/ stan 'di la 'dug cig ces nyid kyi bzhugs gdan gyi phyed bstabs
pa sogs kyi sgo nas don gyi bstan pa gtad par mdzad do zhes 'byung ba dang chos mthun pa'i phyir ro/ /gang ltar yang snga ma sa ga'i sgrub mchod chen po'i skabs rdul tshon
gyi dkyil

'khor 'bus bshig pa dang / dus skabs 'di tsam na e wa~M bla brang gzhung gi gsang sngags pho brang gi steng du mtshan mo 'ja' tshon zug pa dang / snga phyir rgyab ri lan gsum
tsam ngu ba dang / rgyab ri'i ngos nas spyang k-i rgyug pa dang / wa brgyal ba sogs phyi rol du'ang ltas ngan pa sna tshogs byung ba dang / khyad par zhabs drung rin po
che 'jam dbyangs rin chen rdo rje thar rtse'i gzims chung bsam gtan yang rtser sku mtshams la bzhugs pa'i mnal lam du/ khams pa lta bu'i mi gnyis sku mdun du thogs med
du 'ongs nas thugs ka'i thad du lag pas cung zad tshol rjes snying khyer ba lta bu'i snang ba shar zhes gsungs la/ de dang dus mtshungs khang gsar mkhan rin po che khams
phyogs su bzhugs yod pa khrom khog tu gdul byar pheb pa'i hor zla lnga pa'i tshes nyer bzhi'i nyin rmad shod rdzong gsar dgon du pheb/ sang nyer lnga'i nyin mchog sprul thams
cad mkhyen pa 'jam dbyangs mkhyen brtse'i dbang po'i mdun nas 'chi med 'phags ma'i thugs thig gi byin rlabs zhu rgyu'i tshes nyer bzhi'i nub mnal lam du nyi ma shin
tu che zhing gzi brjid dang ldan pa 'od che ba la tshad med pa zhig gnam gyi gung tsam na shar 'dug pa la/ dgun yin snyam pas mi thams cad nyi ma 'de zhing 'di 'dra'i nyi
ma dro ba la/ nyi ma 'di rdzogs ldan gyi nyi ma red zer 'dug pa la/ nyi ma la rdzogs ldan dang rtsod ldan gyi khyad par rang i yod/ 'on kyang nyi ma dro ba la tshad med
do snyam pa'i mur glo bur du gzas zin song ba dang / rang gzhan thams cad sdug bsngal tshad med pa byed cing gsol ba dir dir 'debs par byed 'dug pa la/ nub phyogs nas dang
po zla ba dkar zhing 'od che ba zhig shar nas

tshur tsam sleb pa dang / de rjes nyi ma legs pa zhig shar nas zla ba de mthong rgyu med pa lta bu zhig byung bas sems cung zad bde ba'i ngang nas gnyid sad byung bar sngas
mchi mas khengs 'dug ces khang gsar mkhan rin po che ngag dbang bsod nams rgyal mtshan nyid kyis bdag la phyag bris gnang ba nyid sor bzhag tu bris pa yin no/ /de nas hor
zla brgyad pa'i nyi shu nang thar rtse'i dbyar skong 'dzugs skabs mgon khang du sbrul lta bu'i sems can ring thung mkhyid gang tsam yod pa zhig tshogs pa rnams kyi gdong
nas 'gro ba dang / rkang gling sogs rol mo'i cha byad rnams kyang sngar lta bu'i skad mi 'byin pa sogs mi bzad pa'i ltas ngan pa rnams mngon sum du lhags pa dang chab cig
nyi shu drug bdun tsam nas sngar zhabs 'bam gyis bsnyung ba'i bsnyung gzhi rnying pa de nyid 'phar ba lta bus zhag shas bar zhabs shin tu bsnyungs pa'i tshul bstan/ de
la rje rang gi dgongs dpyad kyis gsol sman dang lab khu'i byug pa sogs mdzad pas cung zad yar dwangs nas gzims chung phan tshun du pheb bde ba tsam byung / de nas dpon mdzod
pas em chi bos na legs tshul zhus pa ltar gzhis rtse nas 'jad pa em che bos te thog mar zhag drug bdun tsam zhabs 'bam phab/ de mtshams sman dkar btang bas de'i rkyen
gyis bsnyung gzhi 'thor ba lta bus sku stod dang / ljags pho shin tu bsnyungs par gyur/ khyad par mi grib can 'dra sku mdun du sdod pa'am der yod ring thugs rig shin tu
mi gsal zhing gsung 'phros sogs ci yang mi gnang la/ de 'dra med skabs thugs rab gsal zhing gsung 'phros kyang dus rgyun bzhin mdzad par snang ngo zhes zhabs drung rin po
ches gsungs la/ lhag par

zhabs drung rin po che dang / 'jigs med dpal ldan bcas la nad 'dis 'tsho min thag chod yod pa'i brtag pa zhig gyis shig gsungs par/ zhabs drung rin po che'i phyag mo cung zad
rtsub cing zhabs brtan sogs kyang mang du babs pa dang / 'jigs med nas bka' 'gyur gsung sgrogs bgyis na nyes skyon che ba rang med dam/ 'on te gsol sman tsha shas che
ba sogs ni bzhes mi rung 'dra zhes zhus shing / gang ltar yang tshogs chen du bka' 'gyur zhal phye dang / gzhan yang sa bdag 'khrugs bcos/ tshe dpag 'chi bslu/ maNDal bzhi
chog sogs zhabs brtan 'dra'ang phran bu bsgrubs/ zhal slob dpon slob las thog pa blo gter dbang po sogs nas zhabs brtan 'dra phul kyang rjes sor mjal 'ong gsungs pa tsam
las dmigs bsal gyi zhal gsal sogs ni ci'ang ma gnang / de skor zhabs drung rin po che tshe sgrub sku mtshams zhig bzhugs yod stabs lo der zla ba dgu pa nyis brtsegs byung
ba'i snga ma'i nang rje rin po che bsnyung bab lci bas sku mtshams grol rgyu byas na legs sam zhus pas da lan mtshams de mthar phyin par gyis/ dgu pa rjes ma'i tshes gcig
tsam la grol bas chog /de bar brel ba mi 'dug gsungs/ 'on kyang de skabs rje rin po che'i mdun nyin mo ni phal cher em chi sdod pas thun bar em chi med skabs rnams su
sku mdun du bcar bzhugs mdzad cing / mtshan gyi ring rtag tu bzhugs par mdzad/ gnas skabs de dag tu spyir bsnyung bab gzhi lci ba tsam las lhag tu thu bar mngon pa sogs
ni ci'ang med/ rje'i bka' ltar tshes gcig gi nyin zhabs drung rin po che sku mtshams grol nas sku tshe yun du brtan pa'i gsol ba nan tan du btab pas/

nad bab la brtags tshe khyed rnams kyi yid la ci 'dra shar/ nged rang la ni ci 'gyur cha ma mchis so gsungs pa tsam las zhal bzhes kyi gnang ba gtan nas ma thob/ bdag gis maNDal
sku gsung thugs rten dang zhabs brtan zhig phul bar sku mdun du bcar bas khar seng skor nad 'di thu tshabs shin tu che'ang em chi lags nas gsol sman sogs kyis bcos
ka mdzad pas deng sang skyon med tsam yod/ khyed rang nas 'di rigs dka' las che'ang rjes sor 'phrad 'ong gsungs te zhing 'dir bzhugs thub pa'i zhal bzhes ni ma thob/ 'on
kyang rjes sor 'phrad 'ong ngo gsungs pa ltar na phyi ma rjes su 'dzin pa'i zhal bzhes shig thob bam snyam du phyis yid la ngal bso cung zad thob bo/ /de'i tshes gsum gyi
nyin dgon pa nas yar bltas pa na rgyab ri'i ngos su bya rgod mang po ri'i mgul tsam nas rtsa ba'i bar gcig rjes su gcig gshibs nas phreng ba bsgrigs pa ltar 'khod pa bdag
cag rnams kyis mthong bas rje rin po che bsnyung gzhi lci ba 'di dang sbyar na 'di 'dra mkha' 'gro'i bsu ma lta bu'i ltas su mngon pas zhabs brtan sogs la rtse gcig 'bad
par rigs so zhes dpyod ldan rnams phan tshun mgrin gcig tu gleng bar byas/ de rjes srod kyi skabs tsam du phyag mdzod la da ni nged rang gi nad lhag med du drag song bas
rim gro dang sman sogs ci'ang mi dgos/ em chi'ang sang nyin snga mo nas pheb pas chog go zhes gsung 'phrin bskur bar mdzad/ de mtshams zhabs drung rin po che dang / gsol
dpon sogs sku drung du gnas pa rnams kyis rab tu byung na sku tshe zhabs pad yun du brtan cing bzhugs pa zhig dang / de ltar cis kyang bdag cag rnams kyi

bsod nams kyis mi 'chun pa srid na rjes kyi dgongs rdzogs sgrub lugs sogs kyi zhal chems shig gnang thub pa mdzad dgos zhus pas/ de sngon sangs rgyas kyi bstan pa rin po che
spyi dang / bye brag ngor chen rdo rje 'chang gi bstan par zhabs 'degs gang 'grub bgyis pa de yin mod/ da ni bya ba 'di lta bu ma grub par lus so snyam pa'i sems kyi lhag
ma dang / kha chems 'jog dgos pa sogs ci'ang med do zhes zhabs 'bring pa rnams la gsung gi tha ma stsal/ de mtshams sku drang por bsrangs/ zhabs skyil krung dang / phyag
g.yas mchog sbyin/ g.yon mnyam gzhag gi phyag rgya mdzad de cung zad cig nas phyag brda mdzad pa ltar/ byin rten rnams phul bas phyag gis bzhes te gzungs sngags zhig yin
nam snyam pa'i mkha' spyod zhal 'don mdzad pa'i yun tsam zhig la gsungs/ de grub nas phyag phreng gsol cog steng du bzhag ste phyag rgya sngar bzhin mdzad/ skabs shig
shar phyogs ngos su phyag mdzub bstan/ zhal 'dzum bag dang ldan pa sogs mnyes tshogs chen po'i sgo nas dbang bzhi'i brda rnams gsal bar mdzad do/ /de ltar lcags pho rta'i
lo'i hor zla dgu pa nyis brtsegs kyi dgu pa phyi ma'i tshes bzhi nyi dros sbrul gyi steng du thugs dam zab mo'i ngang nas stong pa gsum rim gyis thim ste thams cad stong
pa 'od gsal don dam pa'i bden pa mngon du mdzad par gyur to/ /de'i tshe glo bur du char zim bu cung zad babs rjes nam mkha'i dbyings thams cad 'ja' sprin kha dog sna tshogs
kyis khyab pa la shar du sprin dkar po rnam rgyal mchod rten gyi gzugs can gdugs rim pa bcu gsum char khebs tog dang bcas pa'i g.yas g.yon nyi zla'i dbyibs lta bu'i bkod
pa ngo mtshar ba

snang ba sogs skye 'gro thams cad kyi yid rang dbang med pa 'phrogs par gyur la/ gang ltar yang mgon po byams pas/ ji ltar chu yi snod chag na/ /zla ba'i gzugs brnyan mi snang
ba/ /de bzhin sems can ngan pa la/ /sangs rgyas gzugs kyang mi snang ngo / /zhes gsungs pa ltar sa'i steng na 'gran zla thams cad dang bral ba rdzogs pa'i sangs rgyas
de lta bu'i mtshan dpe'i dpal phun sum tshogs pa de'ang mig gi lam du mi mngon par gyur pas bdag cag gdul bya rnams kyi bsod nams kyi go skabs de tsam du mthar thug par
gyur to/ /dus kyi nyi ma de lta bu shar ba na bdag sogs mgon med pa'i gdul bya rnams ni bcom ldan 'das kyis 'di ltar 'dus byas thams cad ni 'jig pa'i chos can yin te/ de
la 'di ni de bzhin gshegs pa'i gsung gi tha ma'o zhes bka' stsal pa dang / sangs rgyas zhes bya ba'ang rnam par dag pa'i sems kyi rang bzhin tsam du zad kyi/ sems las logs
su grub pa cung zad tsam yang med pa dang / snying nas gsol ba 'debs pa rnams la bla ma'i thugs rje nye ring med cing byin rlabs myur du 'jug pa sogs rgyu mtshan du ma'i
sgo nas rang rang gi sems cung zad ngal bso bar byed pa tsam las bya thabs gzhan thams cad ni der zad/ zab mo'i don sems pa la klong du ma gyur pa'i dbang gis bsams shing
yid skyo ba la tshad med pa zhig gi ngang nas gdung ba'i mig chu char bzhin babs pa dang bcas smre sngags 'di lta bu dbang med du shor bar gyur to/ /bstan 'gro'i srog
gi zungs dang 'jig rten du/ /bdud rtsi'i rgya mtsho gcig gyur mgon de yang / /chos dbyings zhi ba'i grong du gzigs gyur pas/ /kye ma

'gro 'di'i bsod nams de ltar zad/ /bstan pa'i nyi ma glo bur nub pa yis/ /mi bzad dus kyi sngon der bdag gi srog /song bar ma gyur las kyis bzung ba bzhin/ /dmyal ba lta bu
mun pa'i nang 'dir 'khyams/ /'jig rten gsal byed 'gro ba kun gyi mig /dus gcig nyid du 'di ltar lhung gyur pa'i/ /skal ngan 'dis kyang dum bur mi 'thor ba'i/ /snying gi
khams 'di rdo rje nyid du mngon/ /smra dbang chos kyi nyi ma nub pa dang / /thub bstan padmo'i bang mdzod bsdams gyur pas/ /skye rgu ma lus cig car brlag mthong ba'i/ /ma
rungs tshe 'di ci ltar ring ba zhig /'jig rten 'di na gces pa'i srog dang ni/ /lus kyi 'khri shing skyed pa'i pha mas kyang / /mtshon par mi nus thugs rje'i rgya mtsho che/
/bdag gi snying gi dum bu gang du stor/ /chu bo'i rgyun ltar zad par ma gyur pa'i/ /mya ngan mchi ma dang bcas bos gyur kyang / /sa steng mgon dang bral ba 'di mthong
na/ /dgra yi mig nas mchi ma mi 'chor ram/ /sngon chad lhas kyang mthong bar ma gyur pa'i/ /ngo mtshar ltas kyis sa steng gang gyur kyang / /shugs drag snying gi chu gter
khol ba yi/ /mya ngan mig 'dis blta ba'i go skabs ci/ /sdug bsngal me lce stong gis ci nas kyang / /gal te lus sems bsreg pa mi bzhed na/ /ltas bzang rnam 'phrul tsam gyis
mi brid par/ /gzugs kyi sku de mngon sum bstan du gsol/ /bsod nams min pa'i gnas skabs 'di 'dra la/ /da ni phyir bcos cung zad ma mthong nas/ /gsol 'debs tsam gyis ra
mda' sbron lags na/ /tshe rabs kun tu thugs rjes zung zhig kye/ /zhes cho nge drag po dus gcig tu thal lo/ /de ltar yongs su mya ngan las

'das pa'i tshul bstan pa de nas bzung bdag cag dge slong bzhis lam zab mo bla ma'i rnal 'byor gyi nyams len dang / dpal kye rdo rje'i bskyed rdzogs kyi rim pa la sogs pa rje
nyid kyi rgyun du ji ltar thugs nyams su bzhes pa'i yi dam lha'i sgrub thabs rnams dang / gtor bsngos kyi rim pa dang bcas pa thugs dam ma grol gyi bar du thun gnyis su
bcad nas nyams su blangs pa yin la/ gang gi tshe tha ma'i gzims mal du yongs su mya ngan las 'das pa'i mdzad pa bstan pa la mngon du phyogs par gyur pa/ tshes bzhi'i tho
rangs tsam nas bzung zhal gyi dkyil 'khor sngar las gsal zhing sku lus gzi brjid dang ldan pa sogs bla na med pa'i ye shes kyi bdud rtsi thob pa'i gang zag rnams kyi dbang
po yongs su gsal zhing / bzhin gyi mdog ni dag la/ pags pa'i mdog ni dkar ba la sogs pa sngar las gnas yongs su 'gyur bar gsungs pa dang mtshungs par gyur to/ /skabs de
dag tu 'ja' sprin kha dog sna tshogs pa rgyun mi 'chad pa zhig byung yang / tshes bdun gyi snga dro lhag par 'ja' sprin mang ba dang / khyad par sman rtse'i mdog lta bu'i
'ja' sprin thig le dang thig phran grangs med pa dag gis nam mkha'i dbyings thams cad khyab pa la/ rgyab ri'i ngos nas lho phyogs su 'ja' sngon po mtha' kha dog sna tshogs
yod pa ched du bris pa lta bu zhig dar yug brkyangs pa bzhin lho phyogs logs su zug pa'i sne mor 'ja' kha dog sna lnga dbyibs gru bzhi 'dom gang gi rgya khyon tsam gyi
dbus kyi cha thams cad nam mkha'i mdog dang mtshungs pa'i sngon po 'ba' zhig tu snang ba sogs blta bar mi bzod pa'i bkod pa dang ldan par shar ba dang / tshes drug gi
nub zhabs drung rin po che'i mnal lam du'ang

rje de nyid sngar gyi rnam pa ji lta ba bzhin pheb ste gsung 'phros 'ga' zhig mdzad cing phyogs gzhan zhig tu pheb par brtsams pa'i gzigs snang la brten thugs dam grol ba yin
nam snyam du dgongs te nangs par snga bar sku gdung rin po che mjal ba la phebs pa na dbu mdun du cung zad gug par mngon pa tsam las zhal mdangs sogs sngar gyi de kar
'dug pas ji lta ba bzhin ma nges pa'i dbang gis de nyin bcas bcos ci'ang ma nus/ phyi nyin tshes brgyad kyi snga dro zhib tu mjal bas shangs bug gnyis nas bzung mgul gong
gi na bza'i bar du rta rnga'i sbom phra tsam gyi skya nar ba zhig ka ba btsugs pa lta bu snang ba zhig tu gzigs pas byang sems babs pa'i rjes su mngon pas/ slar yang na
bza'i nang dang sku lus sogs la legs par brtags pa'i tshe byang sems dkar po 'ba' zhig mgul gong du babs pa rnams bskams zin 'dug pa bcas slar yang 'chi ba 'od gsal chos
kyi sku las zung 'jug longs spyod rdzogs pa'i skur bzhengs te sa bcu'i byang chub sems dpa' rnams la theg pa chen po'i chos kyi 'khor lo rgyun mi 'chad par bskor bar mdzad
pa'am/ rnam pa gcig tu na sprul pa'i rol pa sna tshogs su ston par mdzad pa 'og min lha'i rgyal po'i gnas na bzhugs pa'i sprul gzhi bcom ldan 'das longs spyod rdzogs pa
nyid kyi thugs kar thim par gdon mi za'o/ /de nas lha dang bcas pa'i 'jig rten thams cad kyi mchod sdong chen po sku gdung rin po che de nyid la lha rdzas kyi na bza' dang
/ rigs lnga'i dbu rgyan la sogs pa gsol te shin tu mtho zhing brjid pa'i seng ge'i khri la bzhugs su gsol nas dad pa can rnams kyi rgyud la bsod nams kyi tshogs chen po
spel ba'i slad du mjal zhing phyag

'tshal ba dang gsol ba 'debs pa la sogs pa byed du bcug /de rjes zhabs drung rin po ches dbus bdag cag dpon slob kha shas kyis dpal kye rdo rje'i sgo nas las thams cad kyi
bum pa dang / gzhan yang rnam 'joms dang sme brtsegs bcas kyi sgo nas kyang lha tshogs 'od du zhu ba'i bum pa'i chu bdud rtsi'i rang bzhin can sngon rol nas ched du bsgrubs
zin pa rnams kyis sku gdung rin po cher sku khrus legs par gsol zhing sku gsung thugs kyi rig sngags dang / dpal kye rdo rje'i rtsa sngags dang / snying po dang / nye
snying rnams bris pa sku'i gnas gsum du gdags pa sogs rgyud nas ji skad gsungs pa bzhin bgyis/ gzhan yang bsil sman sna tshogs pa dang dri bzang po sbyar ba'i lde gus byug
/gos dar dang ras yug la sogs pas legs par dril/ dbu rgyan dang stod g.yogs sman g.yogs la sogs pa'i lha rdzas kyi na bza' mang pos mdzes par bklubs te gdung sgrom gyi
bzhugs khri'i steng du spyan drangs nas bzhugs su gsol/ spos mar me zhal zas la sogs pa mchod pa'i rnam grangs re re'ang brgya phrag lnga'i grangs las brgal ba'i mchod pa
sna tshogs pas mchod cing gsol ba gdab pa sogs bgyis/ de dang 'brel bar slob dpon dpa' bo rdo rjes sgrub thabs rin chen 'bar bar gsungs pa dang mthun par dpon slob bcus
sku gdung rin po che rnam snang dges pa rdo rjer yan lag bzhi rdzogs su bskyed cing bzlas pa bya ba sogs rje btsun gong ma'i yig cha bzhin bgyis/ de'i nub zhabs drung rin
po che 'jam dbyangs rin chen rdo rje dbur bzhugs pa'i rdo rje 'dzin pa dpon slob bcus sta gon gyi cho ga

mdzad pa nas bzung zhag bzhi bcu zhe dgu'i bar du dpal kye rdo rje'i sgrub mchod 'dzugs par mdzad de/ de'ang zhag bdun phrag dang por dus tha ma'i cho ga dang 'brel bar dkyil
'khor gyi gtso bor dbang bskur ba la/ maNDal 'bul ba la sogs pa las kyi rdo rje'i bya ba rnams zhabs tog gi tshul du sgrub par mdzad pa'i thugs mos dang bcas zhabs drung
rin po che ngag gi dbang phyug 'jam dbyangs rin chen rdo rje nyid kyis phyag len du mdzad pa dang / rdul tshon gyi dkyil 'khor yang bdun phrag re re'i mtshams su gshegs
su gsol nas/ slar yang gsar du bzhengs pa sogs rje btsun gong ma rdo rje 'chang dang zhal mi gnyis pa dag gi yig cha dang mthun par phyag len shin tu dag par mdzad/ bdun
phrag gnyis pa nas bzung dus mtha'i cho ga dang dbang bskur ba'i spros pa sogs med par/ bla ma dang dkyil 'khor gyi gtso bo dbyer med du dmigs te sgrub cing mchod pa dang
/ bdag nyid 'jug cing dbang blang ba dang / gsol ba 'debs pa sogs tshul bzhin duu mdzad/ bdun phrag bdun pa'i dkyil 'khor gshegs gsol skabs dpa' bo'i ston mo dang / rdul
tshon chu bor spyan 'dren pa dang / chos skyong srung ma rnams la gtang rag gi tshul du spyi bstab kyi sgo nas gtor ma 'bul ba sogs shin tu zab rgyas su mdzad cing / gzhan
yang zhag bdun phrag re re rdzogs pa'i nyin rnal 'byor pa bzhi res rjes btsun rdo rje rnal 'byor ma'i sindhu ra'i dkyil 'khor chen po legs par bzhengs te sgrub mchod
bdag 'jug dang bcas pa tshul bzhin du mdzad pa dang / der ma zad zhi bar gshegs pa'i tshul bstan par mdzad pa'i tshes bzhi'i nyin mo de nyid nas bzung dgung zhag ma rdzogs
kyi bar du dge slong bcu res bcom ldan

'das ngan song thams cad yongs su sbyong ba'i rgyud kyi brtag pa dang po nas bstan pa'i kun rig rtsa ba'i dkyil 'khor lha sum cu so bdun mgron thabs kyi lha dang bcas pa'i
ras bris kyi dkyil 'khor chen po zhal phyes te sgrub cing mchod pa dang 'brel bar bla ma dang khyab bdag rnam snang chen po tha mi dad pa'i spyan sngar bdag nyid 'jug cing
dbang blang ba la sogs pa'i sgo nas nyin re bzhin cho ga tshar gnyis re mdzad pa dang / lhag par bdun phrag re re rdzogs pa'i nyin gong gi tshogs pa rnams kyi steng du
slar yang dge slong bcu re bsnan pa'i nyi shu re'i dbur bla khag gi mkhan chen rnams dang / zhabs drung rnams dang / tshogs chen gyi dpon slob las thog pa sogs bla ma re
re tshogs kyi rdo rje slob dpon du gdan zhus kyi thog /dge ba'i rtsa ba thams cad byang chub snying po'i bar du 'dzad pa med cing gong nas gong du 'phel ba dang / rje btsun
rdo rje 'chang chen po de nyid kyi zag med thugs kyi dgongs pa mtha' dag yongs su rdzogs pa'i bsngo ba rnam par dag pa'i rgyas 'debs pa dang bcas pa mdzad do/ /de'ang
mkhan rin po che rnams kyi mdun mchod cha na bza' la sogs pa mdor na dngul srang brgya skor gyi rtsis dang / zhabs drung rin po che rnams kyi mdun dngul srang drug cu re'i
rtsis dang / gzhan yang dpon slob rin po che sogs bla ma so sor 'bul ba zab rgyas su mdzad pa dang / sgrub mchod khag gi tshogs su bzhugs pa'i dge 'dun rnams la'ang rgyun
du dngul zho re dang / sku tshigs so sor TaM re re phul bar mdzad cing / skabs skabs su sku gdung rin po che'i mdun mchod 'bul zab rgyas dang 'brel bar bla ma mchod pa'i
cho ga'ang lan grangs du ma'i bar du mdzad pa dang / gzhan yang rje btsun dam pa de nyid

kyi thugs bzhed kyi snying po bstan pa rin po che sgo thams cad nas dar zhing / phyogs bcu'i 'jig rten gyi khams su 'gro 'dul gyi phrin las rlabs po che rgyun mi 'chad pa 'byung
ba sogs thugs kyi bzhed pa mtha' dag yongs su rdzogs pa'i ched du dmigs te rdo rje'i chos srung rnams la thugs dam bskang ba dang / phrin las bcol ba la sogs pa'ang
lan mang du mdzad pa yin la/ khyad par sa la spyod pa'i 'og min gnyis pa dpal e wa~M chos ldan gyi gtsug lag khang chen por 'dus pa rgya mtsho'i tshogs kyis bdag bskyed
bsnyen pa rgyas pa dang 'brel ba'i dpal kun tu rig pa chen po'i ras bris kyi dkyil 'khor la brten pa'i cho ga nyin grangs bdun dang / bla ma mchod pa'i cho ga nyin gnyis
su tshogs par mdzad pa'i tshe'ang thog ma'i nyin bdun la dngul zho pa phyed brgyad spel ma dang / nyin gnyis la grwa pa nyi shu rer ljon 'dab brgyad pa bag re phul ba sogs
bsnyen bkur zhabs tog phun sum tshogs pa bsgrubs shing / dge ba'i rtsa ba de dag kyang byang chub snying por yongs su bsngo ba'i rgyas 'debs pa'i ched du dmigs te mkhan
rin po che khri thog pa tshogs kyi dbur lan gnyis su gdan zhus mdzad par 'bul ba zab rgyas dang / dpon slob las thog par yang snga phyir tshogs bsngo zhu rten lan gsum tsam
phul bar mdzad pa yin no/ /de lta bu'i dgung zhag yongs su rdzogs pa ma grol gyi bar dus thams cad du nam mkha'i phyogs 'ba' zhig la sprin dmar po glegs bam gyi dbyibs
lta bu dang / phal che bar ni mchod pa'i bye brag sna tshogs pa dang / bkra shis pa'i rtags kyi gzugs brnyan can gyi 'ja' sprin kha dog bsam gyis mi khyab pa rgyun mi chad
par shar bas rta nag dang / gzhis rtse la sogs pa

phyogs tha dad na 'khod pa'i skye 'gro rnams kyis kyang sngon chad gang du'ang mthong thos su ma gyur pa'i ngo mtshar mig gi bdud rtsi 'di lta bu/ 'jig rten gyi khams su skyes
bu dam pa zhig gsar du 'khrung pa'am/ yang na zhing khams gzhan du gshegs pa'i ltas 'dra yin nam/ zhes thams cad the tshom du gyur pas gcig la gcig yang nas yang du gleng
bar byed do zhes grags la/ khyad par dgung zhag yongs su rdzogs pa grub pa'i rjes thog sngar bshad pa ltar khams phyogs nas khang gsar mkhan rin po che khrom khog tu
gdul byar pheb pa tshur byon nas 'dzin rnam rgyal mgon khang du bzhugs yod skabs zla ba bcu gcig pa'i tshes brgyad kyi nub mnal lam du nub phyogs nas sprin dkar po dar yug
brkyangs pa lta bu zhig gi sna la rje rdo rje 'chang de nyid chos gos la sogs pa'i na bza' rnams dus rgyun gyi rnam pa ji lta ba la/ dbu zhwa sa zhu rnying song zhig bzhes/
phyag g.yas kyis rdo rje dang / g.yon pas dril bu gsil zhing smin mtshams kyi thad kyi nam mkhar pheb byung ba dang / shin tu dgyes pa chen pos byin rlabs shig zhu
snyam pa'i ngang nas rje de nyid zhal 'dzum pa dang bcas da ni nged 'gro ba yin/ khyed rang nas dam tshig la bsrung sdom dang / bstan pa la phan blo ma zhan cig gsungs byung
ba/ de ma thag na bza'i mthar bzung bar brtsams pas phyag brkyangs kyang je mtho je mthor song nas ma zin pa'i dbang gis bshum bzhin 'bod pa'i nyams shar ba/ de'i rkyen
gyis sku mdun du phyag mdzod shes blo gzims yod pa'ang glo bur duu sad nas bsnyung ba min nam/ de 'dra bshum zhing 'bod pa ci yin zer byung zhes mkhan rin po che ngag
dbang bsod nams rgyal mtshan nyid kyis bdag la phyag

bris gnang bas mtshon dbang po yang rab tu gyur pa'i zhal slob rnams la ni rmi lam sogs su zhal bstan zhing rjes su 'dzin par mdzad pa sogs rtags mtshan khyad par du 'phags
pa'ang byung bar snang ngo / /de ltar sku gdung rin po che ji srid dgung zhag yongs su rdzogs pa grol la nye ba'i bar lha dang bcas pa'i 'jig rten thams cad kyi bsod nams
kyi zhing du bzhugs su gsol ba la nyin re bzhin rnam gsum rgya mchod res gtsos mchod pa'i rnam grangs dpag tu med pas rgyun ma chad par mchod cing gsol ba btab ste rang
gzhan gyi rgyud la dge ba'i rtsa ba mtha' yas pa gong nas gong du 'phel bar bgyis nas/ slar hor zla bcu pa'i tshes nyer gcig gi nub gdung khang myang 'das mchod rten gyi
dbyibs su brtsegs pa'i nang spos dang rol mo'i bye brag sna tshogs pa dang bcas spyan drangs/ de'i phyi nyin tshes nyer gnyis kyi tho rangs lung rtogs yon tan rgya mtsho'i
gter mdzod mkhan rin po che khri thog pa dpal ldan blo gros rgyal mtshan tshogs kyi rdo rje slob dpon du bzhugs te bsnyen sgrub mthar phyin pa'i dge slong rdo rje 'dzin
pa bcu phrag gcig 'khor dang bcas pas dpal kye rdo rje'i sgo nas sku gdung rin po cher zhugs phul ba dang / de dang mnyam du bdag cag dpon slob bcus bcom ldan 'das kun
tu rig pa chen po'i sgo nas zhugs la bzhen pa'i zhabs tog tshul bzhin bsgrubs te/ de'ang thog mar zhugs phul ba'i skad cig dang po nyid nas glo bur du ye shes kyi me rang
byung du 'bar ba lta bu'i gdung khang gi nang thams cad khyab cing dud pa rnams dang po dgon pa'i nub phyogs kyi nam mkha' la thal byung du song ste chos grwa chen po nyid
la g.yas bskor dang bcas mthar nam mkha'i dbyings su song ba'i rkyen

gyis/ de'i sngon nam mkha' thams cad g.ya' dang bral ba la 'ja' sprin kha dog sna tshogs pa gzugs dbyibs mi 'dra ba grangs med par gyur pas khrig mer khyab par gyur la/ me
lce rnams kyang sngo zhing dwangs pa rtsA ljang gshibs pa ltar 'bar ba'i rtse mor me tog la sogs pa mchod rdzas sna tshogs pa'i dbyibs su gsal ba dang / spos kyi rigs bgrang
du med pas kyang cha tsam mtshon par mi nus pa'i dri bzang pos gling thams cad du khyab pa sogs ngo mtshar ba'i ltas kyis skye 'gro thams cad phyir mi ldog pa'i dad pa
brtan po la bkod de snying gi dkyil nas gsol ba 'debs pa'i sgra dir dir du sgrogs par gyur to/ /de ltar gdung bzhu grub nas bla brang mkhan rin po che'i mdun gser zangs
las grub pa'i ston pa'i sku dang / dngul gyi ting phor sogs mchod cha'i rigs dang / gos chen gyi sku stod sogs na bza'i rigs dang / ljon 'dab 'khor drug gnyis la sogs pa'i
dngos 'bul zab cing rgya che ba dang / grwa rigs byings la'ang rnam gzhag yon 'bul la sogs pa'i bsnyen bkur zab rgyas su mdzad/ de nas lcags mo lug gi lo shar ba'i hor
zla dang po'i tshes brgyad la gdung khang zhal phye ba na nam mkha' thams cad sprin dang bral ba la rlung ser bu cung zad ldang ba dang bcas me tog gi dbyibs lta bu'i gangs
kyi zegs ma thar thor du bab cing / gdung rus rnams ni zla ba zhun ma'i mdog lta bu shin tu dkar ba cung zad cig las mi snang zhing / gang bzhugs de rnams la dpal kye
rdo rje dang / khyad par kun rig gi bsnyen pa 'bum phrag gcig 'gro nges bgyis pa'i sgo nas tshul bzhin du bsgrubs pa'i bum chus

sku khrus yang yang gsol ba dang / slar gdung rus rnams zhib par 'dur te rin po che'i phye ma dang / dri zhim po'i chus sprus pa'i 'jim pa gtsang ma dang lhan cig tu bsres
nas 'jim pa byin rlabs sngon du 'gro ba'i bla ma yi dam sangs rgyas byang sems chos srung nor lha dang bcas pa'i sku 'dra dang / sAtstsha brgya skor tsam btab pa la kun rig
gi sgo nas rab tu gnas pa brgya rtsa bgyis/ slar yang sAtstsha la sogs pa'i rten rnams lha so bdun du bskyed pa la ye shes pa spyan drang ba sogs mdor na cho ga'i sbyor
dngos rjes gsum rnam par dag pa'i sgo nas/ rgyud las/ sngags dang phyag rgyas btab nas kyang / /'bum phrag gnyis kyi bar du bzla/ /zhes gsungs pa ltar zhag bcu gsum tsam
gyi ring dge 'dun bco lngas rtsa rigs 'bum phrag gnyis 'gro nges kyi cho ga rnam par dag pas tshul bzhin du bsgrubs so/ /de bzhin du gdung thal rnams la'ang gtsug tor dri
med dang / rten 'brel snying po sogs kyi gzungs gzhug can gyi sAtstsha 'bum phrag gcig dang khri tsho gsum gsum btab pa la rab tu gnas pa nan tan du bgyis/ lo de'i nang
bla ma gong ma'i bzhed pa ji lta ba bzhin chags tshad rnam par dag pa dang ldan pa'i phyi rten khang bu brtsegs pa'i mchod rten tshul bzhin pa'i nang thams cad sku gdung
rin po che'i cha shas las grub pa'i sAtstsha rnams dang / rgyud sde bzhi dang 'brel ba'i gzungs kyi tshogs grangs med pas phyur bur gtams pa sogs mtshan nyid dang ldan
par bsgrubs pa la bdag cag dpon slob bcu skor gyis bcom ldan 'das mgon po tshe dpag tu med pa'i sgo nas rab tu gnas pa legs par bgyis pa yin la/ de dag tu ma zad dang po
thugs dam ma grol ba nas bzung rim

gyis e wa~M bla brang gzhung du mdo sngags bstan pa'i mnga' bdag mkhan rin po che dpal ldan blo gros rgyal mtshan gyi drung du ljags bsngo zhu rten lha gos/ rdor dril/ gos
chen gyi stod tshe spus legs ja 'khor drug gcig bcas phul bas mtshon bla brang khag gi mkhan po dang / zhabs drung so sor bsngo smon rten zab rgyas dang / gzhan yang chos
grwa chen po bkra shis lhun por paN chen thams cad mkhyen pa'i drung ljags bsngo zhu rten lha rdzas/ rdor dril theg chen spus legs/ ja 'khor lnga/ dngul TaM srang bco lnga
sogs phul ba dang / yongs 'dzin/ sngags chen/ zur bzhi sogs bla ma so sor bsngo rten/ dgon de'i lha khang khag la mchod 'bul/ tshogs chen la mang ja/ de'i nang tshan khron
sbugs mi tshan la yang mang ja bcas dang / gdan sa chen po dpal ldan sa skyar skyabs mgon khri chen rin po che kun dga' bsod nams drung du bsngo smon zhu rten dar/ gos
chen la sogs pa'i tshan grangs dang / ston pa'i gser sku/ rdor dril/ dngul TaM srang bco lnga/ ljon ja 'khor drug gnyis bcas phul ba dang / des mtshon te 'jam mgon dngos
grub dpal 'bar/ gdung sras kun snying / gsang bdag lags/ rje btsun ma rnams dang / lha khang mkhan chen sogs so sor bsngo rten 'bul ba gang zab dang / rten gsum so sor
brgya mchod/ chos srung rnams la skong phrin/ 'dus pa rgya mtshor mang ja'i bsnyen bkur sogs bsgrubs pa dang / dpal zhwa lu ri sbug tu bla ma rin po che ri zur blo bzang
mkhyen rab mdun lha gos/ gos stod spus legs/ ja 'khor gcig bcas dang / rje btsun blo gsal

zhabs kyi mchog sprul rin po cher dar/ ja bag gnyis bcas bsngo smon rten du phul ba dang / dgon ri mthil du mang ja/ /slob dpon so sor bsngo rten sogs phul ba dang / gzhan
yang 'brog mi lo tsA ba shAkya ye shes bzhugs gnas mang mkhar mu gu lung dang / gtum ston blo gros grags kyis btab pa'i snar thang byang chub chen po'i dben gnas dang / byams
chen rab 'byams pa sangs rgyas 'phel gyi gdan sa 'bras yul skyed mos tshal dang / dpal shAkya mchog ldan gyi gdan sa thub bstan gser mdog can dang / kun mkhyen bsod
nams seng ges btab pa'i rta nag thub bstan rnam rgyal dang / mus rab 'byams pa thugs rje dpal bzang gis btab pa'i thub bstan yangs pa can dang / tshar chen chos kyi rgyal
po'i gdan sa 'dar grong mo che dang / chos rgyal rab brtan kun bzang 'phags kyis btab pa'i rgyal rtse dpal 'khor chos sde dang / dpal ldan sa skya'i gdan sa 'og mar grags
pa rtse gdong srid gsum rnam rgyal sogs gtsang phyogs nye skor gyi dgon pa lnga bcu lhag pa'i bla ma phal che bar bsngo rten dang rten gsum rnams la mchod 'bul zab rgyas/
'dus tshogs rnams la mang ja gral 'gyed ci rigs par 'bul ba sogs thugs kyi dgongs pa yongs su rdzogs pa'i rnam dkar gyi mdzad pa bsam las 'das pa bsgrubs shing / khyad
par lug gi lo sa ga zla ba'i nang dpal e wa~M chos kyi pho brang du ngor chen rdo rje 'chang gi dgongs rdzogs ngor lugs dkyil 'khor lnga'i sgrub mchod chen po btsugs pa'i
skabs su 'phar ma nyin gcig btsugs par mdzad de/ de'i skabs su gtsugs lag khang du bzhugs pa'i rten khyad par du 'phags pa rnams kyi spyan

sngar rnam gsum brgya mchod gnyis dang / bde kye gsang gsum gyi dkyil 'khor chen po rnams la mchod pa'i tshogs rgya chen po/ 'phags mchog 'dus pa rgya mtshor mang ja'i bsnyen
bkur shin tu zab rgyas su zhus pa'i thog mkhan chen rdo rje 'chang dpal ldan blo gros rgyal mtshan tshogs kyi rdo rje slob dpon du bzhugs pa'i spyan sngar sku gsung thugs
kyi rten/ dar gos chen la sogs pa'i tshan grangs shin tu mang ba/ ljon ja 'khor gnyis/ shing thog dang / 'bras dos la sogs pa'i 'bul ba rgya che ba dang / dpon slob la
sogs pa'i las tshan so sor rnam gzhag gang zab dang / snga tshogs su gra pa bcu re la ljon ja bag re dang / phyi tshogs su dngul TaM re'i phyag 'gyed dang / bkra shis pa'i
lha rdzas dri ma med pa'i tshab ra bcas phul ba dang / gzhan yang rje btsun rdo rje 'chang chen po de nyid sngon gang du gdan chags shing chos kyi 'khor lo bskor ba sogs
mdzad pa sna tshogs pa mdzad pa'i gnas byin rlabs can gzims chung khag rnams dang / e wa~M bla brang gzhung gi lam 'bras lha khang sogs lha khang khag rnams su res mos
kyis zla ba byung ngo cog gi tshes bzhi'i nyin rnam gsum brgya mchod dang bcas te dge slong bcu'am bco lnga gang rigs bsnyen bkur gya nom pas mnyes par byas te bla ma mchod
pa'i cho ga zab rgyas dang 'brel bar mi phyed dad pa'i gdung dbyangs kyis thugs dam gnad nas bskul ba'i gsol ba 'debs pa'ang rgyun mi 'chad par mdzad do/ /yang sku mya
ngan las 'das pa'i phyis lo lcags mo lug lo'i hor zla gnyis pa'i nang du rta nag lha bris pas rje nyid zhi bar gshegs pa'i dus chen gyi nyin bsham rgyu'i dus thang rin
po che rje rdo rje 'chang de

nyid gtso bor bzhugs pa la bla ma yi dam sangs rgyas byang sems chos srung nor lha dpag tu med pas bskor ba shin tu che legs shig bzhengs nas dpon slob 'ga' zhig gis rab tu
gnas pa rgyas par mdzad/ lo de'i hor zla dgu pa'i tshes bzhi'i nyin dus thang rin po che gtsug lag khang du gdan drang pa dang chab cig 'dus pa rgya mtshor bla mchod nyin
gnyis gtsugs par mdzad pa la'ang phyag 'gyed dngul TaM re dang / de'i phyi nyin dngul zho re phul bar mdzad/ de mtshungs dpal mchog rigs bsdus dang / bde mchog mkha' 'gro
rgya mtsho gnyis kyi dkyil thang shin tu legs pa re'ang rje rdo rje 'chang de nyid kyi dgongs pa dang mthun par zhabs drung rin po che nyid nas ched du bzhengs par mdzad
cing / gzhan yang dgon pa'i dge slong 'ga' zhig la yon 'bul la sogs pa'i bsnyen bkur zab rgyas su mdzad nas snga phyir smyung gnas cha bzhi bcu zhe lnga skor dang / sher
phyin brgyad stong pa lnga bcu lhag par sgrogs su stsal ba dang / dus phyis me pho byi ba'i lo'i hor zla dang po'i nang rtse gdong nas dngul mgar shin tu mkhas pa gsum
'bod par mdzad de/ gser zangs las grub pa'i 'dra sku rin po che mda' tshad lhag tsam la bzhugs khri rgyab yol dang bcas pa dang / rin chen gnyis pa 'degs srang brgya phrag
las grub pa'i rnam rgyal mchod rten mda' tshad lhag tsam yod pa rin thang gzhal bar dka' ba'i rin po che'i phra rgyan gya nom pa mang pos mdzes par spras pa dang bcas
zla ba bzhi'i khongs su grub pa la khyad par du 'phags pa'i ring bsrel dang / sku 'dra li ma/ byin rten sna tshogs pa/ sku gdung rin po che'i cha shas las grub pa'i sku 'dra
rnams dang / khyad par 'dra sku rin po cher srog shing brtan pa'i

gzungs bla ma brgyud pa'i mtshan 'bum nas bzung bkra shis kyi bar rgyud sde bzhi dang 'brel ba'i gzungs rgyas pa cha nyi shu'i skor dang / dngul gdung rin po cher cha bco lnga
skor dang bcas pas phyur bur bkang ste/ mgon dkar yid bzhin nor bu'i sgo nas bsgrubs pa'i gter bum dang / gnod sbyin 'khor lo tshad ldan gyis zhabs bsdams pa'i bar rje
btsun gong ma'i bzhed pa ji lta ba la 'khrul pa'i dri mas cung zad tsam yang ma sbags par legs par bsgrubs so/ /de dag gi skabs su ston mo dang / rgyun gyi bza' btung dang
/ yon 'bul dang / gnang sbyin la sogs pa phun sum tshogs pa dag gis shin tu tshim par mdzad pas dga' zhing mguu la yid rab tu dwangs pa'i bzo rig pa rnams kyang bzhin
ras kyi zla ba sprin dang bral ba la 'dzum dkar gyi 'od zer rnam par mang po g.yo zhing dga' spro'i glu dang bsngags brjod kyi phreng ba grangs med pa dang bcas te chas
par gyur to/ /de ltar tshul bzhin bzhengs pa'i rten khyad par du 'phags pa de dag la thog mar tshe dpag tu med pa la brten pa'i rab gnas nyin gcig dang / de rjes zhabs drung
rin po che 'jam dbyangs rin chen rdo rje dbur bzhugs pa'i bdag cag dpon slob bco lngas nyin lnga'i bar du dpal kye rdo rje'i sgo nas bzang po drug ldan gyi rab tu gnas
pa shin tu rgyas pa zhig mdzad de/ de dag gi skabs su'ang khyad par du 'phags pa'i rten gsar rnying rnams kyi spyan sngar 'phags pa kun tu bzang po'i rnam 'phrul la 'gran
par bzod pa'i mchod pa'i phreng ba grangs med pas mngon par mchod cing / rim gnyis kyi rtog pa brtan po la dbang 'byor pa'i dge slong rdo rje 'dzin pa chen po rnams la
ji ltar bzhed pa'i

bsnyen bkur zhabs tog phun sum tshogs pa bsgrubs pas thugs yongs su mnyes par mdzad pa dang bcas bkra shis kyi char chen po phyogs thams cad du phab bo/ /gzhan yang gtsang
dbus khams gsum na bzhugs pa'i zhal slob kyi tshogs bgrang du med pa dag gis rje rin po che de nyid kyi zab dgongs chos kyi dbyings su rdzogs pa'i phyir dgongs rdzogs kyi
rim pa ji snyed bsgrubs pa rnams ni mtha' yas pa'i phyir 'dir smos kyis ga la langs/ der ma zad rje btsun dam pa 'di ni e wa~M pa'i bla grwa rnams dang / thar rtse rang
gi grwa rigs rnams kyis gtsos sa steng gi skye 'gro thams cad kyi 'di phyi'i re ltos bca' ba'i yul gcig pur gyur pa'i dbang gis mi phyed pa'i dad pa chen pos kun nas bslangs
te snga phyir dgongs rdzogs kyi rten dang gdung 'bul gyi rigs phul ba dpag tu med pa zhig byung ste/ de rnams kyang phra mo tsam yang chud zos su ma song bar dge tshogs
rgya mtsho chen po 'di nyid kyi thebs su smin par bgyis te snying po byang chub kyi bar du 'dzad pa med par bsgrubs par mdzad pa ste/ mdor na de lta bu'i dgongs rdzogs
rnams kyi dbu dang por 'dzugs pa nas bzung yongs su rdzogs pa mthar ma phyin gyi bar du bar chad kyi rnam pa cung zad tsam yang med cing mthun rkyen thams cad 'bad med lhun
gyis grub par gyur pa ni bdag cag gi bla ma yon tan ma lus pa'i phung por gyur pa 'di nyid kyi phrin las kyi rol pa kho na las byung bar shes par bya'o/ /de ltar na las
nyon gyi 'ching ba kun ldan bdag cag lta bu gdul bya dman pa rnams kyi snang ngor/ mgon po byams pas/ ji bzhin yang dag mthong ba'i phyir/ /skyes sogs rnam pa 'das

gyur kyang / /snying rje'i bdag nyid skye ba dang / /'chi dang rga dang na bar ston/ /zhes gsungs pa ltar/ mi rtag pa la rtag par 'dzin pa'i lta ba ngan pa gzhom pa dang /
le lo'i dbang du gyur pa'i sems can rnams sdug bsngal gyi rang bzhin can gyi 'khor ba la skyo ba bskyed de chos la bskul ba dang / 'jig rten gyi mig tu gyur pa'i lam mkhan
dge ba'i bshes gnyen mtshan nyid dang ldan pa u dumbA ra'i me tog ltar shin tu dkon par bstan pa sogs dgos pa rgya chen po dang ldan pa'i phyir skye 'chi'i phreng ba las
grol ba'i go 'phang dam pa brnyes bzhin du yongs su mya ngan las 'das pa chen po'i mdzad pa de lta bu ston pa ni rmad du byung ba'i thabs mkhas dang / thugs rje chen po'i
rnam rol du shes par bya ste/ ji skad du/ 'phags pa'i spyod yul thob pa gang / /byis pa'i spyod yul du bstan te/ /de nyid phyir na 'gro ba yi/ /gnyen ni thabs dang snying
rje mchog /ces ji skad du gsungs pa lta bu'o/ /de lta mod kyi gdul bya'i sems can gyi rigs nam mkha' ltar zad pa med cing rgyun mi 'chad pa dang / bskal pa bgrang du
med pa nas goms pa'i thugs rje la skyo ba dang dub pa med pa'i dbang gis nam mkha' ji srid gnas pa de srid kyi bar du phrin las kyi 'khor lo rgyun mi 'chad par lhun gyis
grub par 'jug pa ni rgyal ba rnams kyi chos nyid yin te/ dbu ma la 'jug pa las/ ji srid 'jig rten ma lus mchog tu zhi ba ma thob dang / /ji srid nam mkha'i khams rnams med
par ma gyur de srid du/ /shes rab yum dang snying rje'i ma mas bskyed cing 'dzin byed pas/ /rgyal ba khyod la rab tu zhi bar 'gyur

ba ga la mnga'/ /zhes dang / mngon rtogs rgyan las/ gang gis srid pa ji srid bar/ /'gro la phan pa sna tshogs dag /mnyam du mdzad pa'i sku de ni/ /thub pa'i sprul sku rgyun
mi 'chad/ /ces dang / rgyud bla ma las/ gang zhig gang gis 'dul ba yi/ /bya ba gang du gang gi tshe/ /de yi rnam rtog skye med phyir/ /thub pa rtag tu lhun gyis grub/ /ces
gsungs pa ltar ro/ /de nyid kyi phyir rje rdo rje 'chang de nyid dgongs pa chos dbyings su thim pa'i tshul bstan nas zla ba lnga tsam gyi skabs nub gcig mkhan chen rdo
rje 'chang dpal ldan blo gros rgyal mtshan gyi mnal lam du zhwa lung grong pa'i nang yin snyam pa'i khang pa zhig gi thog khar/ thams cad kyis mkhan chen bde bar gshegs
pa de nyid kyi sprul pa'o zhes gleng bar ras phyar lta bu zhig gi nang khye'u chung dkar po/ dmar po/ sngon po gsum nges par gzigs la/ gzhan gyi kha dog sogs zhib par ma
nges kyang lnga tsam zhig 'dug snyam pa'i ngang nas/ dmar po de mkhan chen nyid kyi mdun du tshur byon pa'i snang ba byung zhes bka' stsal pa/ de'i don bdag ni rmongs pa
chen po'i dbang du song bas ji bzhin shes pa ga la srid/ 'on kyang rang gi bsam tshod la/ ji skad du/ dpal kye rdo rje'i rtsa ba'i rgyud kyi brtag pa gnyis pa las/ rigs ni
rnam pa drug brjod cing / /mdor bsdus pas ni rnam pa lnga/ /sku gsung thugs kyi dbye ba yis/ /phyi nas rnam pa gsum du 'gyur/ /zhes gsungs pa dang / brtag pa phyi ma'i
bzhi par yang / mi bskyod rnam snang rin chen 'byung / /dpag med phrag dog rdo rje sems/ /zhe sdang gti mug ser sna dang / /'dod chags phrag dog bde ba dag /'dis ni rim pas
bsgom pa nyid/ /rdo rje sems

dpa' spangs nas ni/ /phyi nas rigs ni rnam pa lnga/ /'dod chags zhe sdang gti mug gis/ /de rjes rnam pa gsum du 'gyur/ /zhes gsungs pa ltar/ spyir ye shes lnga dang chos nyid
de rigs rnam pa drug yin kyang / chos nyid spyir btang na lngar 'gyur ba dang / yang nyon mongs pa lnga dang de dag gi chos nyid de drug sbyong byed rigs drug tu gnas
kyang chos nyid thams cad la khyab pa ltar rdo rje sems dpa' spyi khyab tu btang na rigs lngar 'gyur bar gsungs pas khye'u lnga po gzigs pa ni de rnams kyi mtshon byed dang
/ de'i nang nas kha dog gsum ldan gyi khye'u gzigs pa ni/ yon tan gsung dang / phrin las skur bsdus te sbyang gzhi dug gsum sbyong ba'i phyir lnga po de'ang rigs rnam
pa gsum du 'gyur bar gsungs pa de lta bu'i mtshan mar mngon la/ ras phyar lta bu'i lteb du bzhugs pa ni sprul pa'i rol pa bsam gyis mi khyab pa bstan kyang bdag sogs dman
pa rnams rmongs pa'i dri mas bsgribs pas tshul bzhin du mi rtogs pa 'di dang / khang steng du bzhugs pa'ang mdo sde rgyan gyi byang chub kyi le'u las/ de bzhin gshegs pa
de ni der bzhugs nas/ /ri dbang mtho bar bzhugs bzhin 'gro la gzigs/ /zhi bar mngon dga'i 'gro la'ang thugs rje na/ /srid la mngon dga'i skye bo gzhan ci smos/ /zhes gsungs
pa dang chos mthun par sgrib gnyis bag chags dang bcas pa yongs su dag pa'i zag med kyi dbyings mthon por bzhugs nas srid pa dang zhi bas bsdus pa'i 'gro ba mtha' dag
la thugs brtse ba chen pos gzigs pa'i mtshon byed dang / lhag par khye'u dmar po de nyid tshur byon par gzigs pa ni gang la gang 'dul gyi sprul pa sna tshogs

pas chos kyi 'khor lo grangs med par bskor te sems can thams cad rnam pa thams cad mkhyen pa'i grong khyer du khrid par mdzad pa'i rtags su mngon no snyam mod/ blo gros dang
ldan pa rnams kyis tshul bzhin du dpyad de zab mo'i brda don 'di dag legs par gsal bar mdzad par gsol ba 'debs so/ /gang ltar yang sbyang gzhi 'byung ba lnga dang nyon
mongs pa lnga la yan lag dang nying lag gi dbye bas grangs med par 'gyur ba bzhin du/ sbyong byed rigs rnam pa lnga'am gsum la rigs kyi tshogs grangs med pa zhig sprul te
nam mkha' ji srid gnas kyi bar du sems can gyi don rgyun mi 'chad cing lhun gyis grub par shes par bya ste/ rgyud de'i brtag pa phyi ma las/ rigs ni lnga po de nyid las/
/brgya phrag du ma skyes pa nyid/ /ces dang / /'dod chags la sogs sems lnga yi/ /dbye bas lnga ru 'gro bar 'gyur/ /ganggA'i klung ni bcu yi bye snyed nyid/ /rigs gcig la
ni de bzhin gshegs pa'i tshogs/ /rigs kyi tshogs la rigs ni du ma rnams/ /de rnams rigs la rigs ni rnam pa brgyad/ /de rnams la yang 'bum phrag rigs can rnams/ /bye ba'i
cha la grangs ni med par 'gyur/ /zhes gsungs pa ltar ro/ /don dam 'chi med rtag pa'i pha rol du/ /mngon par bzhugs kyang zhi ba chen po la/ /slar yang snyoms par 'jug pa'i
rnam 'phrul can/ /ye shes sgyu ma'i gting mtha' su yis rtogs/ /rang sems dag pa'i me long la shar ba'i/ /rdzogs sangs rgyas la 'du 'bral med mod kyi/ /mgon dang bral snyam
'khrul pa'i 'du shes kyis/ /byis pa'i blo can don med gdung bar zad/ /rmi lam nyid 'khrul bden par bzung ba bzhin/ /gnas lugs

don la de ltar rmongs gyur pa'i/ /bdag cag dman pa'i 'gro 'di nyer gzigs nas/ /sprul pa'i zla snang gsal bar bstan du gsol/ /rdzu 'phrul gang gis ba spu'i khung bu rer/ /mtha'
klas zhing yang dus gcig ston mdzad na/ /nyon mongs rdul gyis bkab pa'i m-ig lam du/ /ye shes rol pa mngon sum 'char bar mdzod/ /rnam par rtog pa'i 'bad rtsol med bzhin
du/ /lhun grub phrin las rgyun mi 'chad pa yi/ /rgyal ba rnams kyi rang bzhin gang lags pas/ /bdag sogs 'gro kun rjes su gzung du gsol/ /zhes khams gsum chos kyi rgyal
po mkhan chen rdo rje 'chang byams pa kun dga' bstan pa'i rgyal mtshan dpal bzang po'i rnam par thar pa yon tan mtha' yas pa'i rgya mtsho dngos grub kyi rba rlabs rnams
par g.yo ba las/ tha ma'i gzims mal du bzhugs te yongs su mya ngan las 'das pa chen po'i tshul bstan kyang phrin las kyi 'khoralo rgyun ma chad par bstan pa'i skabs te brgyad
pa'o/ /'dir smras pa/ sras bcas rgyal ba'i thor tshugs utpa las/ /zhabs sen bdud rtsi'i dog pa nyer bsten pa'i/ /ngo mtshar nor bu'i rdzing chen mgon de yi/ /yon tan
dran pas slar yang phyag bgyi'o/ /rab 'byams rgyal ba kun gyi ye shes dang / yon tan ma lus gcig tu 'khyil ba'i gtam/ /gang 'di sras bcas rgyal bas mgrin gcig tu/ /bskal
pa bye bar bstan kyang 'dzad pa med/ /de phyir rgyal ba'i mdzad pa lta ci smos/ /gdul bya'i snang ngo tsam yang ji bzhin du/ /mthong ba'i mig rab nyams gyur bdag lta bus/
/tshul 'di rmi lam du yang

ji ltar rigs/ /'on te 'jam mgon bla ma'i tshogs rnams kyis/ /rdo rje'i bka' lung bdud rtsi'i thigs pa yis/ /lan brgyar bran tshe skal bzang utpalar/ /smra ba'i 'dab brgya mi
'bye'i dbang yang ci/ /nam mkha' zad pas 'dab chags ldog min gyi/ /rang gi mthu stobs zad pas ldog pa ltar/ /brjod pa gang gis bdag blo mthar thug kyang / /yon tan rgya
mtsho'i pha mtha' ji ltar mngon/ /rab brjid gser gyi ri las chad pa'i dum/ /'jig rten 'di na rin chen gyis lci ltar/ /yon tan yid bzhin nor bu'i cha shas tsam/ /'dis kyang
blo ldan dga' ba cis mi skyed/ /dad pa rgya mtsho'i gru gzings la brten nas/ /rnam thar nor bu'i gling bu 'jug 'dod na/ /ma dad ma gus phyogs lhung rnyog ma'i rdul/ /gzur
gnas blo yis phyis la tshul 'dir ltos/ /yon tan mi zad chu bo chen po'i rgyun/ /'di 'dra'i rjes su cung zad gang bslabs pa/ /dag pa'i yid can de yi lag rtse na/ /rnam
mkhyen bdud rtsi'i dpal ni rang nyid 'ong / /grags pa'i rang bzhin can du 'jigs rten 'dir/ /yang dag 'khrungs pa rje btsun bla ma de'i/ /gsang gsum yon tan brjod la nongs
pa'i dri/ /ji snyed stobs bzhi'i chu yis bkru bar bgyi/ /tshul 'dir 'bad pa'i legs byas bdud rtsi'i char/ /dus gsum bsags pa'i dge tshogs rgya mtsho dang / /gcig tu 'grogs
pas bstan dang 'gro kun la/ /phan bde'i gsos sman chen po nyid gyur cig /thog ma med nas rmongs pa'i gdon gyi ni/ /byin rlabs zab mo snying la smin gyur bdag /las nyon
'ching ba chen po las grol te/ /bde gshegs snying po'i rang zhal mthong bar shog /srid pa mtha' dag rab tu bsgral ba'i slad/ /

ji srid bstan pa'i sgron me 'bar gyur pa/ /de srid ngo mtshar gtam gyi rna rgyan 'dis/ /'jig rten gsum por mdzes pa sbyin gyur cig /bkra shis gang zhig gtsug gi nor bur bla
ma'i zhabs sen 'bral ba med/ /bskal mang rnyed dka' gsung gi bdud rtsis snying la sim pa thob gyur cing / /bde stong gnyis med ye shes chen po rtag tu rol pa'i dga' ston
gyi/ /bkra shis snang bas srid zhi'i khyon kun yongs su khyab pa nyid gyur cig /bcu phrag rig pa'i mthar son mkhas pa'i rje/ /sdom gsum dri mas ma gos btsun pa'i mchog /rim
gnyis las byung 'od gsal mngon du gyur/ /'jam dbyangs shes rab rgya mtshor gsol ba 'debs/ /zhes mkhan chen rdo rje 'chang byams pa kun dga' bstan pa'i rgyal mtshan dpal
bzang po'i rnam par thar pa yon tan mtha' yas pa'i rgya mtsho dngos grub kyi rba rlabs rnam par g.yo ba zhes bya ba 'di'ang / rje rdo rje 'chang de nyid gzugs sku mkha'
'gro'i grong khyer du bsdu ba'i tshul bstan pa'i phyis lo lcags lug gi lor rgyal ba'i rgyal tshab chen po mkhan chen rdo rje 'chang ngag gi dbang phyug 'jam dbyangs rin
chen rdo rje'i zhal snga nas bkra shis pa'i lha rdzas dang / rin chen dang po'i gnang skyes gya nom pa dang bcas rje rin po che'i rtogs brjod 'di lta bu zhig bris shig ces
bka'i phreng ba gtsug gi rgyan du stsal ba ltar bdag cag gi mnyam med a tsArya chen po bcu phrag rig pa'i ma hA paNDi ta dpon slob 'jam pa'i dbyangs shes rab rgya mtshos
brjod bya'i don zab cing / dpyad gsum gyis rig pas grub pas thar 'dod rnams kyi snying la dad gsum me tog gsar du bzhad cing / sdeb legs tshig gis mkhas

pa mgu ba bskyed pa'i nyams 'gyur phun sum tshogs par mdzad pa 'di nyid kyi lung rgyun ma hA bho Ta'i ljongs 'dir ma bzhugs pas dus phyis gsung ngag slob bshad rtsa ba'i brgyud
pa dpal sa skya'i bdag chen kun dga' blo gros kyi thugs sras brang ti'i mkhan chen byams pa nam mkha' 'chi med dang / de dbon mkhan chen rdo rjai 'chang byams pa kun
dga' bstan 'dzin/ de dbon bdag cag gi rtsa ba'i yongs 'dzin nges pa don gyi rdo rjai 'chang byams pa kun dga' bstan pa'i rgyal mtshan bkra shis grags pa'i rgyal mtshan dpal
bzang po gsum kho nar thug pas tshar lugs bla ma brgyud pa'i rnam thar zhal skong gi dbyig tu bzhugs phyir blo gter dbang pos lung spel gyi sri zhur rloms nas gong du
thar rtse rdo rje 'chang la gsol 'debs shlo ka gcig /mjug tu khuu na paN chen la shlo ka gcig gsar rtsom dang / sbyar byang zhal bsgyur bcas bgyis pa 'dis kyang bdag dang
mtha' yas pa'i sems can thams cad khams gsum gyi mgon po rje btsun rdo rje 'chang de nyid kyis skye ba dang tshe rabs thams cad du rjes su 'dzin pa'i rgyur gyur cig/ //
sarba mangga laM// //

